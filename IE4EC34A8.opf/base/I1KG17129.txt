ཀུན་མཁྱེན་འཇམ་དབྱངས་བཞད་པའི་འདུལ་བའི་སྤྱི་དོན།
༼སྨད་ཆ།༽
ཁྱད་ནོར ། 
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།

འདུལ་བའི་དཀའ་གནས་རྣམ་བར་དཔྱད་པ་འཁྲུལ་སྤོང་
བློ་གསལ་མགུལ་རྒྱན་ཙིནྡ་མ་ཎིའི་ཕྲེང་མཛེས་
བསྐལ་པ་ཟང་རེ་བ་ཀུན་སྐོང་ལས་
གཞི་སྨད་བཞུགས་སོ།

འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་
བློ་གསལ་མགུལ་རྒྱན་ཙིནྡ་མ་ཎིའི་ཕྲེང་མཛེས་
བསྐལ་བཟང་རེ་བ་ཀུན་སྐོང་ལས་
གཞི་སྨད་བཞུགས་སོ། །
ཁྱད་ནོར་།
མཛད་པ་པོ། ཀུན་མཁྱེན་འཇམ་དབྱངས་བཞད་པ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྐྲུན།

རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
རིག་མཛོད་བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་

དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་
རྗེས་རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང༌། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས། 
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། ། 
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང༌། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང་། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་༢༠༠༩ལོའི་ཟླ་བ་༦པའི་ཚེས་༧ལ།

གཞུང་འདི་མཛད་པ་པོ་ཀུན་མཁྱེན་འཇམ་དབྱངས་བཞད་པ་ངག་དབང་བརྩོན་འགྲུས་ནི་འཁྲུངས་
ཡུལ་མདོ་སྨད་ཀྱི་གནས་ཆེན་བྲག་དཀར་རྒན་གྱའི་རིང་ཞེས་པ་རུས་ཆེན་བཞིའི་ནང་ཚན་ལྡོང་ཤུལ་གྱི་
རིགས་སུ་ཡབ་འབུམ་རྒྱལ་དང་། ཡུམ་ཐར་མེ་བྱམས་གཉིས་ཀྱི་སྲས་སུ་རབ་བྱུང་བཅུ་གཅིག་པའི་ས་
བྱི་༡༦༤༨ལོར་འཁྲུངས། དགུང་ལོ་ལྔ་པར་རྒྱལ་དབང་ལྔ་པ་ཆེན་པོ་མཚོ་ཁར་མཇལ། དགུང་ལོ་བདུན་ཐོག་
རྗེ་ཉིད་ཀྱི་ཨ་ཁུ་དགེ་སློང་བསོད་ལྷུན་ནས་ཡི་གེའི་ཕྱི་མོ་ཀ་ཁ་བསླབས་པས་ཉིན་མོ་དེ་རང་ལ་མཁྱེན་
ཅིང་། རིང་པོ་མི་ཐོགས་པར་ཡི་གེ་འབྲི་ཀློག་ཀུན་ལ་བྱང་བར་གྱུར། དགུང་ལོ་བཅུ་གསུམ་ཐོག་འདུལ་
འཛིན་ཡེ་ཤེས་རྒྱ་མཚོའི་ས་ནས་རབ་བྱུང་སྡོམ་པ་བཞེས། མཚན་བློ་བཟང་རྒྱལ་མཚན་ཞེས་བཏགས།
དགུང་ལོ་ཉེར་གཅིག་ལ་དབུས་སུ་བྱོན་ནས་འབྲས་སྒོ་མང་གྲྭ་ཚང་གི་ཆོས་གྲྭར་གསར་ཞུགས་ཀྱིས་ལྕང་
སྐྱ་ཞབས་དྲུང་ངག་དབང་ཆོས་ལྡན་བསྟེན་ནས་གཞུང་ཆེན་བཀའ་པོད་ལྔར་གསན་བཞེས་མཛད། དགུང་
ལོ་ཉི་ཤུ་རྩ་ལྔའི་ཐོག་དཀའ་བཅུའི་མཚན་བཏགས་མཛད། དགུང་ལོ་ཉེར་བདུན་ཐོག་གོང་ས་ཐམས་ཅད་
མཁྱེན་པ་ངག་དབང་བློ་བཟང་རྒྱ་མཚོའི་ཞལ་སྔ་ནས་ཕོ་བྲང་པོ་ཏ་ལར་བསྙེན་རྫོགས་ཀྱི་སྡོམ་པ་བཞེས།
མཚན་ངག་དབང་བརྩོན་འགྲུས་ཞེས་སྩལ། དགུང་ལོ་ཉེར་དགུར་དཔལ་ལྡན་སྨད་རྒྱུད་གྲྭ་ཚང་དུ་ཞུགས།
དགུ་ལོ་སོ་གཉིས་ནས་དགེ་འཕེལ་རི་ཁྲོད་དུ་བཞུགས། སྒོ་མང་གི་ཡིག་ཆ་ཕལ་ཆེར་དང་། སྙན་ངག་
བསྟན་བཅོས་དབྱངས་ཅན་ཞལ་ལུང༌། འཇིགས་བྱེད་ཆོས་འབྱུང་སོགས་སྔ་རྟིང་དུ་བརྩམས། དགུང་ལོ་ང་
གསུམ་ཐོག་རྒྱལ་བ་ཚངས་དབྱངས་ཀྱི་བཀའ་བཞིན་འབྲས་སྒོ་མང་གི་མཁན་པོར་ཕེབས། ལོ་རེ་གཉིས་
ལ་ཏི་ཇུ་ནང་གི་གདན་ཞུས་ལྟར་མདོ་སྨད་དུ་ཕེབས། དགུང་ལོ་རེ་གསུམ་ལ་བཀྲ་ཤིས་འཁྱིལ་གྱི་དགོན་
པ་ཕྱག་བཏབ། བཀྲ་ཤིས་འཁྱིལ་གྱི་རྒྱུད་གྲྭ་བཙུགས། ལྷ་བཟང་གི་བླ་མ་མཛད། དགུང་ལོ་དོན་བཞི་སྟེ་
ལྕགས་གླང་༡༧༢༡ལོ་ལ་སྐུ་གཤེགས། བསེ་ངག་དབང་བཀྲ་ཤིས་ལ་སོགས་པའི་བསྟན་པ་ལ་ཕན་པའི་
སློབ་མ་མང་དུ་བསྐྱངས། 
རྗེ་འདི་ཉིད་ཀྱིས་མདོ་སྔགས་གསུང་རབ་ཀྱི་གནད་ལས་བརྩམས་པའི་གསུང་འབུམ་ཇི་སྙེད་ཅིག་

ཡོད་པ་ལས། པོད་དང་པོར། རྗེ་བཙུན་འཇམ་དབྱངས་བཞད་པའི་རྣམ་ཐར་བཀའ་རྩོམ་ཚིགས་བཅད་
མ།》ཀུན་མཁྱེན་བླ་མའི་རྣམ་ཐར་དང་བྱ་ཀ་ལན་ཏ་ལའི་དྲིས་ལན་ལ།》རྗེའི་མནལ་ལམ་གྱི་མཆན་
འགྲེལ་རྡོ་རྗེའི་ཚིག་འགྲེལ།》ཆོས་སྡེ་ཆེན་དགའ་ལྡན་གྱི་དཀར་ཆག།》བསྟན་པའི་གསལ་བྱེད་ཆེན་
པོ་བོད་དུ་རིམ་གྱིས་བྱུང་བའི་ཚིགས་རེའུ་མིག་ཏུ་བཀོད་པའི་ལུང་ཚེགས་ཆུང་རྟོགས་བྱེད་གསེར་གྱི་ཉི་
མའི་འོད་ཟེར།》བསྟན་རྩིས་རེའུ་མིག །》བླ་མ་རྣམས་ལ་གསོལ་བ་འདེབས་ཚུལ་གྱི་སྐོར།》སངས་
རྒྱས་བྱང་སེམས་ཡི་དམ་ཆོས་སྲུང་གི་བསྟོད་ཚོགས།》གྲུབ་མཐའི་རྣམ་པར་གཞག་པ་འཁྲུལ་སྤོང་གདོང་
ལྔའི་སྒྲ་དབྱངས་ཀུན་མཁྱེན་ལམ་བཟང་གསལ་བའི་རིན་ཆེན་སྒྲོན་མེ།》ཆབ་ཤོག་སྙན་དངགས་ཀྱི་སྐོར།
》སྙན་དངགས་ཀྱི་ཚིགས་བཅད་འགའ་ཞིག །》སྙན་དངགས་གསལ་བར་བྱེད་པའི་བསྟན་བཅོས་ཞལ་
ལུང་ཉི་མ་འབུམ་གྱི་འོད་ཟེར་ཅན།》འཕྲིན་ཡིག་རྣམ་གཞག་བློ་གསལ་རྣ་རྒྱན་སིན་ཝཱ་རའི་ཕྲེང་མཛེས།
》གཅོད་ཀྱི་གདམས་པ་གདན་ཐོག་གཅིག་ཏུ་དྲིལ་ནས་ཉམས་སུ་ལེན་ཚུལ།》རབ་གནས་ཀྱི་ཆོ་ག་
བཀླགས་པས་དོན་གྲུབ་དགེ་ལེགས་ཀྱི་གཏེར་ཆེན་བཀྲ་ཤིས་རབ་རྒྱས།》རབ་གནས་བཀྲ་ཤིས་སྙེ་མའི་
ཟུར་རྒྱན་དགོས་འདོད་ཀུན་སྟེར།》མཆོད་རྟེན་བརྒྱད་ཀྱི་ཐིག་རྩ་མདོར་བསྡུས།》ས་ཆོག །》ཀླུ་དབང་
རྒྱལ་པོའི་བཀྲུ་བྱབས་བསྲུང་གསུམ་ལ།》ཀླུ་དབང་གི་བསྟོད་པ་ལ།》གཟུང་འཇུག་འཁྲུལ་སྤོང་ཉིན་
མོར་བྱེད་པའི་སྙིང་པོ།》གཟུངས་འབུལ་གྱི་ལྷན་ཐབས་གནོད་སྦྱིན་དང་ཚོགས་བདག་གི་འཁོར་ལོའི་
སྒྲུབ་ཐབས།)(ལེགས་སྦྱར་གཅེས་པའི་གནད་བསྡུས་མགྲིན་པའི་ལྕགས་སྒྲོག་རང་གྲོལ།》སྡེབ་སྦྱོར་
གྱི་རྣམ་གཞག་ཉུང་ངུ་ལིང་ཚེ་དང་བཅས་པ།》མཉམ་པའི་སྡེབ་སྦྱོར་གྱི་མཚན་ཉིད་ཉུང་ངུ་རྣམ་གསལ་
དབྱངས་ཅན་གྱི་མགུལ་རྒྱན།》ཀ་ལཱ་པའི་ཊཱིཀ་ཆེན་ནག་པོ་འགྲོ་ཤེས།》ལོ་ཆེན་བློ་བཟང་འོད་ཟེར་གྱི་
དྲིས་ལན།)(སྒྲ་མདོ་ཆེན་མོ་བཞི་ལས་བརྩམས་པའི་དཀའ་གནད་ཀྱི་དོགས་གཅོད་འཇམ་དབྱངས་
དགྱེས་པའི་རོལ་མོ།》རྟགས་གསུམ་གྱི་དབྱེ་བ་མདོར་བསྡུས་བློ་གསལ་འཇུག་ངོགས་སྒྲ་རིག་མཛེས་
རྒྱན།》བསྔོ་བ་སྨོན་ལམ་གྱི་སྐོར།》 པོད་གཉིས་པར། བླ་མའི་རྣལ་འབྱོར་དགའ་ལྡན་ལྷ་བརྒྱ་མ་
དང་འབྲེལ་བའི་དམར་ཁྲིད་ཞལ་ཤེས་དང་བཅས་ལ།》རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་
འདུས་པའི་བསྐྱེད་རིམ་ཁྲིད་ཀྱི་ཟིན་བྲིས་རིག་འཛིན་ཡོངས་ཀྱི་གཞུང་ལམ་ལ།》དཔལ་གསང་བ་འདུས་
པའི་རྫོགས་རིམ་ཉམས་སུ་ལེན་ཚུལ།》དཔལ་གསང་བ་འདུས་པའི་རྫོགས་རིམ་དམར་ཁྲིད་ཀྱི་སྔོན་

འགྲོ་དངོས་གཞིའི་དམིགས་པ་དང་བཅས་པ་བླ་མའི་གསུང་རྒྱུན་བཀོད་པ།》《དཔལ་གསང་བ་འདུས་
པའི་ཟབ་ལམ་རིམ་པ་ལྔའི་དམར་ཁྲིད་ཉམས་སུ་ལེན་ཚུལ་ཁྱེར་བདེ།》ཐོག་མཐའ་བར་དུ་དགེ་བའི་
དཔལ་གསང་བ་འདུས་པའི་བསྙེན་ཡིག་ཟུང་འཇུག་ཆར་འབེབས་དངོས་གྲུབ་ཀྱི་རྒྱ་མཚོ་རྫོགས་ལྡན་སྤྲིན་
འཕྲོ་སྐལ་བཟང་རེ་བ་ཀུན་སྐོང་།》《གསང་འདུས་ནས་བཤད་པའི་གྲུབ་ཆེན་སོ་སོའི་ལུགས་ཀྱི་མན་ངག་
ཉམས་སུ་ལེན་ཚུལ་གྱི་སྙན་བརྒྱུད།》《ཟིན་བྲིས་འགའ་ཞིག །》《བདེ་མཆོག་བསྐྱེད་རིམ་གྱི་བཤད་པའི་
ཟིན་བྲིས།》《དཔལ་རྡོ་རྗེ་འཇིགས་བྱེད་ཀྱི་རིམ་པ་དང་པོའི་ཟབ་ཁྲིད་ཐུན་མོང་མ་ཡིན་པ་རྒྱལ་བ་གཉིས་
པའི་ཞལ་ལུང་གྲུབ་པའི་དབང་ཕྱུག་ཀུན་གྱི་གཞུང་ལམ་སྐལ་བཟང་འཇུག་ངོགས།》《དཔལ་རྡོ་རྗེ་
འཇིགས་བྱེད་ཀྱི་རྫོགས་རིམ་རྣལ་འབྱོར་བཞི་རིམ་གྱི་གཅེས་པ་དྲུག་གི་དམར་ཁྲིད་རྒྱུད་དང་གྲུབ་ཆེན་གྱི་
དགོངས་རྒྱན་འཇམ་དཔལ་དབྱངས་ཀྱི་ཞལ་ལུང་སྐུ་གསུམ་གྱི་ཆར་འབེབས།》《རྡོ་རྗེ་འཇིགས་བྱེད་ཕྱག་
གཉིས་པའི་མངོན་རྟོགས་ཡིད་ལ་ཤར་སྒོམ་བྱེད་ཚུལ་གྱི་དམར་ཁྲིད་དངོས་གྲུབ་ཀྱི་འབྱུང་གནས།》《
དཔལ་རྡོ་རྗེ་འཇིགས་བྱེད་ཀྱི་རྩ་རྒྱུད་རྟོགས་པ་བདུན་པའི་རྣམ་བཤད་སྐལ་བཟང་འཇུག་ངོགས་དངོས་
གྲུབ་རྒྱ་མཚོ།》《འཇིགས་བྱེད་ཀྱི་བསྙེན་སྒྲུབ་ལས་གསུམ་ལས་བསྙེན་པའི་ཡི་གེ་སྐལ་ལྡན་འཇུག་ངོགས།
》《འཇིགས་བྱེད་ཀྱི་བསྙེན་སྒྲུབ་ལས་གསུམ།》《འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་རྣམ་བཤད་སྐལ་
བཟང་འཇུག་ངོགས་འདོད་པ་ཀུན་སྟེར་ཙིནྟ་མ་ཎིའི་ཕྲེང་མཛེས།》《འཇམ་དབྱངས་ཞི་ཁྲོ་སྦྲགས་སྒྲུབ་ཐུན་
མོང་མ་ཡིན་པའི་རྡོ་རྗེའི་ཚིག་སྦྲམ་གྱི་གསང་མཛོད་གྲུབ་མཆོག་སྒོ་བརྒྱ་འབྱེད་པའི་སྐལ་ལྡན་རེ་བ་ཀུན་
སྐོང་།》《ཁྱ་དགེ་བློ་གྲོས་རྒྱ་མཚོའི་དྲིས་ལན།》《འཕོ་བ་གྲོང་འཇུག་ཆུ་ཚོད་སོགས་ཀྱི་རྣམ་གཞག་ཕྱག་
རྒྱའི་མཚན་ཉིད་བརྟེན་ཐབས་རྣམས་རྡོ་རྗེ་མཁའ་འགྲོའི་རྒྱུད་ལས་བསྡུས་པའི་བརྗེད་བྱང་རིག་འཛིན་
གན་མཛོད།》པོད་གསུམ་པར།ཆོས་འཁོར་གྱི་རྣམ་གཞག་ཟུར་དུ་བཀོད་པ།》《བླ་མ་མཆོད་པའི་ཆོ་གའི་
མཆན་འགྲེལ་ཟུང་འཇུག་འདྲེན་པའི་ཤིང་རྟ།》《བྱང་ཆུབ་ལམ་གྱི་རིམ་པའི་དམར་ཁྲིད་འཇམ་དཔལ་
ཞལ་ལུང་གི་སྙིང་པོ་བསྡུས་པའི་ཉམས་སུ་ལེན་ཚུལ་ཁྱེར་བདེ་བླ་མའི་གསུང་རྒྱུན།》《ལམ་རིམ་ཆེ་ཆུང་གི་
དྲིས་ལན་ནོར་བུའི་ཕྲེང་བ་ལ།》《འཇུག་སྒོ་གསུམ་གྱི་ཁྲིད་ཡིག་གཞན་ཕན་ནོར་བུའི་ཕྲེང་མཛེས།》《
དབང་གི་རྣམ་བཤད་ཟབ་དོན་གསལ་བའི་སྒོ་འབྱེད་གསང་བའི་མཛོད་ཀྱི་ལྡེ་མིག་གི་བརྗེད་བྱང་བཀོད་
པ།》《དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ལྷན་ཐབས་འཇམ་དཔལ་ཞི་ཁྲོའི་ཞལ་ལུང་དངོས་

གྲུབ་སྣང་བའི་གཏེར་ཆེན།》《དེ་ཉིད་ཞེ་དགུའི་ཆིངས་རྣལ་འབྱོར་དག་རིམ་དཔེ་རྙིང་ལྟར་དང་མཁས་གྲུབ་
ནོར་བཟང་གིས་མཛད་པ་ལྟར་དང་བསྙེན་སྒྲུབ་ཡན་ལག་བཞིའི་ཆིངས་རྒྱུད་ཕྱི་མའི་འགྲེལ་པ་ནཱ་རོ་བའི་
གསུང་ལྟར།》《བ་རི་བརྒྱ་རྩའི་རྗེས་གནང་གི་ལྷན་ཐབས་དངོས་གྲུབ་རིན་ཆེན་འདྲེན་པའི་གྲུ་ཆེན་
བཀླགས་པས་དོན་གྲུབ།》《ཆོས་ཀྱི་རྗེ་ཐམས་ཅད་མཁྱེན་པ་འཇམ་དབྱངས་བཞད་པའི་རྡོ་རྗེས་སྣར་ཐང་
བརྒྱ་རྩའི་རྗེས་གནང་སྩལ་ཚེ་གསུང་བཤད་གནང་བ་ཟིན་བྲིས་བྱས་པ།》 《རྒྱལ་པོ་ཆེན་པོ་རྣམ་ཐོས་སྲས་
གཅིག་ལྷག་ལྔ་ཕྲག་གསུམ་གྱི་ཆོག་སྒྲིག་དཔག་བསམ་ལྗོན་པའི་ཕྲེང་མཛེས།》《སྒྲུབ་ཐབས་རྒྱ་མཚོའི་
མངོན་རྟོགས་དང་རྗེས་གནང་གི་ཆོག་བསྒྲིགས་དཔག་བསམ་ལྗོན་པ།》《ཉམས་ལེན་གནད་ཀྱི་དྲིས་ལན་
གྲུབ་པའི་མཛེས་རྒྱན།》《རྒྱལ་དབང་བློ་བཟང་རིན་ཆེན་ཚངས་དབྱངས་རྒྱ་མཚོས་འཇམ་དབྱངས་བཞད་
པའི་རྡོ་རྗེར་དྲི་བར་གནང་བའི་བཀའ་ལན་ཙིནྟ་མ་ཎིའི་ཕྲེང་བ།》《རྗེ་རེད་མདའ་བའི་དྲིས་ལན་གྱི་ཊཱིཀྐ་
རྩོམ་འཕྲོ།》དྲིས་ལན་ཙིནྟ་མ་ཎིའི་ཕྲེང་བ།》《འཕོ་བའི་བཤད་པ་སོགས།》《ཁ་དོག་དཀར་དམར།》
བསྡུས་གྲྭའི་རྣམ་གཞག་ལེགས་པར་བཤད་པ།》《ཐལ་འགྱུར་ཆེ་བའི་རྣམ་གཞག་མདོར་བསྡུས།》རྣམ་འགྲེལ་ལེའུ་གཉིས་པའི་ཚད་མའི་དཀའ་གནད་ཀྱི་ཟུར་བཀོལ་མདོར་བསྡུས།》མཐའ་བྲལ་གྲུབ་
པའི་གཏེར་མཛོད་འཇམ་དབྱངས་བཞད་པའི་གསུང་རྒྱུན་འཁྲུལ་མེད།》《འགྲེས་རྐང་བརྒྱ་རྩ་བརྒྱད་ཀྱི་
འདྲེན་ཚུལ།》《གྲངས་འདྲེན་འགའ་ཞིག །》པོད་བཞི་པར། 《རྗེ་འཇམ་དབྱངས་བཞད་པའི་གསན་
ཡིག་ཐོར་བུ་ཕྱོགས་བསྒྲིགས་ལས་ཚན་པ་དང་པོ།》《རྗེ་དེ་ཉིད་ཀྱི་གསན་ཡིག་ལས་བཀའ་འགྱུར་གྱི་མདོ་
ཕྱོགས་སྐོར་གསན་ཚུན་ཏེ་ཚན་པ་གཉིས་པ།》《རྗེ་དེ་ཉིད་ཀྱི་ཐོབ་ཡིག་བསྟན་པའི་རྒྱ་མཚོ་མཁས་པའི་
འཇུག་ངོགས་ལས་གསང་སྔགས་ཀྱི་འབྱུང་གནས་རྒྱུད་སྡེ་རིན་པོ་ཆེ་རྣམས་ཐོབ་ཚུལ་ཏེ་རིམ་པ་གསུམ་པ།
》རྗེ་ཙོང་ཁ་པ་ཆེན་པོའི་རྣམ་ཐར་རས་བྲིས་ཀྱི་ཚུལ་བརྒྱ་ངང་གསུམ་པ་ཙིནྟ་མ་ཎིའི་ཕྲེང་བ་ཐུབ་བསྟན་
རྒྱས་བྱེད།》 རྗེ་དེ་ཉིད་ཀྱིས་མཛད་པའི་ལམ་རིམ་གྱི་ཊཱིཀྐ་ལུང་རིགས་གཏེར་མཛོད་རྩོམ་འཕྲོ་ཅན།》《
རྗེ་དེ་ཉིད་ཀྱི་གསུང་འབུམ་ཐོར་བུ་ཁྲིགས་ཆགས་སུ་བསྡེབས་པ་ལས་སྣ་ཚོགས་ཀྱི་སྐོར།》ཞལ་གདམས་
མགུར་མའི་སྐོར།》《སོ་ཐར་གྱི་སྡོམ་པའི་དོགས་གཅོད།》《གཏོར་མའི་རྣམ་བཤད་རྒྱལ་བའི་བདེ་ལམ་
གཞུང་དོན་རབ་གསལ།》《ཆུ་གཏོར་དངོས་གྲུབ་ཀུན་འབྱུང་།》《དརྤཎ་ཨ་ཙརླས་མཛད་པའི་གཤིན་རྗེ་
གཤེད་དམར་པོའི་འཚོ་བའི་དེ་ཁོ་ན་ཉིད་ལ་ཀུན་མཁྱེན་འཇམ་དབྱངས་བཞད་པས་མཆན་འགོད་གནང་

བ།》《དོ་ཧ་མཛོད་ཀྱི་མཆན་འགྲེལ།》《རབ་གནས་ཀྱི་བཤད་པ་ཀུན་མཁྱེན་ཆེན་པོ་འཇམ་དབྱངས་བཞད་
པའི་རྡོ་རྗེས་མཛད་པར་གྲགས་པ།》《ཡི་དམ་སྒྲུབ་ཐབས་སྐོར་གྱི་རིམ་པ།》《བསྟན་སྲུང་རྣམས་ཀྱི་གསོལ་
མཆོད་སྐོར།》《དཔལ་ཕྱག་ན་རྡོ་རྗེ་འཁོར་ལོ་ཆེན་པོའི་སྨོན་ལམ་ཤིས་བརྗོད་དང་བཅས་པ་བདུད་ལས་
རྒྱལ་བའི་བཞད་སྒྲ་གསང་བའི་གནད་ཀུན་གསལ།》པོད་ལྔ་པར། 《དཔལ་རྡོ་རྗེ་འཇིགས་བྱེད་ཀྱི་ཆོས་
འབྱུང་ཁམས་གསུམ་རྣམ་པར་རྒྱལ་བ་དངོས་གྲུབ་ཀུན་འབྱུང་།》 པོད་དྲུག་པར། 《འདུལ་བའི་དཀའ་
གནད་རྣམ་པར་དཔྱད་པ་འཁྲུལ་སྤོང་བློ་གསལ་མགུལ་རྒྱན་ཙིནྟ་མ་ཎིའི་ཕྲེང་མཛེས་སྐལ་བཟང་རེ་བ་
ཀུན་སྐོང་།》པོད་བདུན་པར། 《བསྟན་བཅོས་མངོན་པར་རྟོགས་པའི་རྒྱན་གྱི་མཐའ་དཔྱོད་ཤེས་རབ་ཀྱི་
ཕ་རོལ་ཏུ་ཕྱིན་པའི་དོན་ཀུན་གསལ་བའི་རིན་ཆེན་སྒྲོན་མེ།》《ཤེས་རབ་ཀྱི་ཕ་རོལ་ཏུ་ཕྱིན་པའི་མཐའ་
དཔྱོད་ནོར་བུའི་ཕྲེང་མཛེས་མཁས་པའི་མགུལ་རྒྱན་ལས་སྐབས་གཉིས་པ།》《ཤེས་རབ་ཀྱི་ཕ་རོལ་ཏུ་
ཕྱིན་པའི་མཐའ་དཔྱོད་ནོར་བུའི་ཕྲེང་མཛེས་མཁས་པའི་མགུལ་རྒྱན་ལས་སྐབས་གསུམ་པ།》 པོད་བརྒྱད་
པར། 《ཤེས་རབ་ཀྱི་ཕ་རོལ་ཏུ་ཕྱིན་པའི་མཐའ་དཔྱོད་འཁྲུལ་སེལ་གངྒའི་ཆུ་རྒྱུན་མི་ཕམ་ཞལ་ལུང་ལས་
སྐབས་བཞི་པའི་མཐའ་དཔྱོད།》《ཤེས་རབ་ཀྱི་ཕརོལ་ཏུ་ཕྱིན་པའི་མཐའ་དཔྱོད་འཁྲུལ་སེལ་གངྒའི་ཆུ་
རྒྱུན་མི་ཕམ་ཞལ་ལུང་ལས་སྐབས་ལྔ་པའི་མཐའ་དཔྱོད།》《སྐབས་དྲུག་པའི་མཐའ་དཔྱོད་མི་ཕམ་ཞལ་
ལུང་།》《སྐབས་བདུན་པའི་མཐའ་དཔྱོད་འཁྲུལ་སེལ་གངྒའི་ཆུ་རྒྱུན་མི་ཕམ་ཞལ་ལུང་།》《སྐབས་བརྒྱད་
པའི་མཐའ་དཔྱོད་འཁྲུལ་སེལ་གངྒའི་ཆུ་རྒྱུན་མི་ཕམ་ཞལ་ལུང༌།》《ཕར་ཕྱིན་སྐབས་བརྒྱད་པའི་མཐའ་
དཔྱོད་བསམ་འཕེལ་ཡིད་བཞིན་ནོར་བུ།》པོད་དགུ་པར། 《དབུ་མ་ལ་འཇུག་པའི་མཐའ་དཔྱོད་ལུང་
རིགས་གཏེར་མཛོད་ཟབ་དོན་ཀུན་གསལ་སྐལ་བཟང་འཇུག་ངོགས།》 པོད་བཅུ་པར། 《དམ་ཆོས་མངོན་
པ་མཛོད་ཀྱི་དགོངས་འགྲེལ་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་
བཞེད་དོན་ཀུན་གསལ།》པོད་བཅུ་གཅིག་པར། 《དྲང་བ་དང་ངེས་པའི་དོན་རྣམ་པར་འབྱེད་པའི་མཐའ་
དཔྱོད་འཁྲུལ་བྲལ་ལུང་རིགས་བཻཌཱུརྱ་དཀར་པོའི་གན་མཛོད་སྐལ་བཟང་རེ་བ་ཀུན་སྐོང་།》《དྲང་ངེས་
རྣམ་འབྱེད་ཀྱི་ཟིན་བྲིས།》 《རྟེན་འབྲེལ་གྱི་མཐའ་དཔྱོད་ལུང་རིགས་གཏེར་མཛོད་བློ་གསལ་དགའ་བ་
བསྐྱེད་པའི་ཕྲེང་མཛེས།》《ཟབ་མོ་རྟེན་ཅིང་འབྲེལ་བར་བྱུང་བའི་མཐའ་དཔྱོད་རྗེ་བླ་མ་འཇམ་དབྱངས་
བཞད་པའི་རྡོ་རྗེའི་གསུང་རྒྱུན་དྲི་མ་མེད་པ།》《ཚིག་གསལ་སྟོང་ཐུན་གྱི་ཚད་མའི་རྣམ་བཤད་ཟབ་རྒྱས་

ཀུན་གསལ་ཚད་མའི་འོད་བརྒྱ་འབར་བ་སྐལ་བཟང་གི་མུན་སེལ།》《འདུལ་བའི་སྤྱི་བསྟན།》《བདེན་
བཞིའི་རྣམ་བཤད།》པོད་བཅུ་གཉིས་པར། 《བསམ་གཟུགས་ཀྱི་སྙོམས་འཇུག་རྣམས་ཀྱི་རྣམ་པར་གཞག་
པའི་བསྟན་བཅོས་ཐུབ་བསྟན་མཛེས་རྒྱན་ལུང་རིགས་རྒྱ་མཚོ་སྐལ་བཟང་དགའ་བྱེད།》《བསམ་གཟུགས་
ཀྱི་འབེལ་གཏམ་ཙིནྟ་མ་ཎིའི་ཕྲེང་མཛེས།》《ཐོས་བསམ་སྒོམ་གསུམ།》《དྲང་ངེས་རྣམ་འབྱེད་ཀྱི་མཐའ་
དཔྱོད་མདོཪ་བསྡུས་བློ་གསལ་མགྲིན་རྒྱན།》པོད་བཅུ་གསུམ་པར། 《ཚད་མ་རྣམ་འགྲེལ་མཐའ་
དཔྱོད་ཐར་ལམ་རབ་གསལ་ཚད་མའི་འོད་བརྒྱ་འབར་བ།》 པོད་བཅུ་བཞི་པར། 《གྲུབ་པའི་མཐའ་རྣམ་
པར་གཞག་པ་འཁྲུལ་སྤོང་གདོང་ལྔའི་སྒྲ་དབྱངས་ཀུན་མཁྱེན་ལམ་བཟང་གསལ་བའི་རིན་ཆེན་སྒྲོན་མེ།》
《གྲུབ་མཐའི་རྣམ་བཤད་རང་གཞན་གྲུབ་མཐའ་ཀུན་དང་ཟབ་དོན་མཆོག་ཏུ་གསལ་བ་ཀུན་བཟང་ཞིང་
གི་ཉི་མ་ལུང་རིགས་རྒྱ་མཚོ་སྐྱེ་རྒུའི་རེ་བ་ཀུན་སྐོང་།》པོད་བཅོ་ལྔ་པར། 《བླ་མའི་རྣལ་འབྱོར་ཙིནྟ་མ་ཎིའི་
ཕྲེང་མཛེས་ཀྱི་ཡང་སྙིང༌།》《གསང་རྣམ་འོག་མིན་མ།》《གསང་རྣམ་རྩ་བའི་མཆན་འགྲེལ།》《སྐྱེས་རབས་
རྣམ་ཐར་གསོལ་འདེབས།》《རྒྱུད་ཆེན་གྱི་བསྟོད་པ་རིག་འཛིན་གྲུབ་པའི་སྒྲ་དབྱངས།》《འདུལ་བའི་ལས་
ཆོག།》《དོན་བདུན་ཅུ།》《བློ་རིག།》《རྟགས་རིགས།》《བསྡུས་གྲྭའི་མཐའ་དཔྱོད་ཆེན་མོ།》《བསྡུས་
སྦྱོར་གྱི་རྩ་ཚིག།》《ངག་སྒྲོན་མཆན་འགྲེལ།》《མངོན་བརྗོད་འཆི་མེད་མཛོད།》《བཅའ་ཡིག།》
བཅས་ཁྱོན་བསྡོམས་པོད་བཅོ་ལྔ་ཙམ་ཡོད་པས་ལས་ད་རེས་འདིར་རྗེ་བཙུན་བླ་མ་གང་གིས་གསུང་
འབུམ་པོད་དྲུག་པ་《འདུལ་བའི་དཀའ་གནད་རྣམ་པར་དཔྱད་པ་འཁྲུལ་སྤོང་བློ་གསལ་མགུལ་རྒྱན་ཙིནྟ་
མ་ཎིའི་ཕྲེང་མཛེས་སྐལ་བཟང་རེ་བ་ཀུན་སྐོང་།》དང་《འདུལ་བའི་སྤྱི་བསྟན།》《འདུལ་བའི་ལས་ཆོག》
བཅས་ནི་རྗེ་ཉིད་ཀྱི་གསུང་ལས། དེ་དག་གང་གི་རྗེས་སུ་འབྲང་བ་ཡོད་དེ། མདོ་རྩ་འགྲེལ་གསུམ་དང་།
སུམ་བརྒྱ་པ་རྩ་འགྲེལ་དང་། ལུང་སྡེ་བཞིའི་བོད་ཀྱི་ཉེ་བར་འཁོར་ཀུན་མཁྱེན་མཚོ་སྣ་པའི་འགྲེལ་པ་དང༌།
རྒྱལ་བ་དགེ་འདུན་གྲུབ་ཀྱི་རིན་ཆེན་ཕྲེང་བ་རྣམས་གཞིར་བཞག་ཅིང་། རྒྱ་བོད་ཀྱི་མཁས་པ་སོ་སོ་དང་།
སྔོན་གྱི་མཁས་པ་རྒྱ་བྱ་གཙང་བུ་སོགས་དང་། ཕྱིས་ཀྱི་ཤར་རྩེ་དཀྱིལ་ཁང་ལེགས་བཟང་དང་། རྗེ་བཙུན་
པ་ཡབ་སྲས་དང་། པཎ་ཆེན་བསོད་ནམས་གྲགས་པ་སོགས་ཀྱི་ལེགས་པར་བཤད་པས་ཀྱང་བརྒྱན་ཏེ་
འཆད་པ་ཡིན་པའི་ཕྱིར། ཞེས་གསུངས་པ་ལྟར་འདུལ་བའི་སྡེ་སྣོད་རྣམས་ཀྱི་ཕྱི་མར་གྱུར་བ་དང་མདོ་དང་
རྒྱ་འགྲེལ་གྱི་བསྟན་བཅོས་མང་པོ་དང་ལྷག་པར་གངས་ཅན་བོད་ཀྱི་འདུལ་བའི་སྡེ་སྣོད་འཛིན་པའི་མཁས་

དབང་རྣམས་ཀྱིས་མཛད་པའི་འདུལ་བའི་བསྟན་བཅོས་རྣམས་ཀྱིས་ལེགས་ཆ་རྣམས་བླངས་ཤིང་དེར་ཁ་
མ་གསལ་བ་དག་ལེགས་པར་ཁ་བསྐང་ནས་མཛད་པས་ན་གཞན་ན་མེད་པའི་ཁྱད་ཆོས་རྫོགས་པ་དང་
ལྷག་པར་གཞུང་དོན་སློབ་གཉེར་བ་སོགས་ལ་ཕྱག་དཔེ་དཀོན་རིགས་སུ་གྱུར་པ་དང་དཔེ་རྒྱུན་དཀོན་པ་
སོགས་ཀྱིས་གཞུང་འདིར་སློབ་གཉེར་བྱེད་པའི་དོན་གཉེར་ཅན་མང་པོའི་རེ་བ་ཇི་བཞིན་དུ་སྐོང་མི་ཐུབ་
པ་སོགས་ཀྱིས་དཀའ་ངལ་སེལ་བྱེད་ངེད་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་
ནས་རབ་དཀར་ལྷག་བསམ་བཟང་པོས་ཀུན་ནས་བསླངས་ཏེ་དེབ་སྟོད་སྨད་གཉིས་སུ་ཕྱེ་ནས་གངས་ཅན་
ཁྱད་ནོར་པོད་ཕྲེང་ཉིས་བརྒྱ་བཅུ་དང་ཉིས་བརྒྱ་བཅུ་གཅིག་ལ་བསྒྲིགས་ཏེ་རྒྱ་ཆེའི་གཟིགས་པ་པོ་རྣམས་
ཀྱིས་སྤྱན་ལམ་དུ་ཕུལ་བ་ཡིན། ཕྱག་དཔེ་འདི་ཉིད་ཞུས་དག་སྐབས་ཐོག་མའི་ཞུ་དག་དང༌། བསྐྱར་ཞུས།
ཡང་ཞུས། ཞུས་ཆེན་བཅས་ཞུ་དག་གི་རིམ་པ་བཞི་ལྷག་ཙམ་བརྒྱུད་ཅིང༌། ལྷག་པར་ཡང་མ་དཔེ་སོར་
བཞག་གི་རྩ་དོན་གཞིར་བཟུང་མ་དཔེའི་ནང་གང་ཡོད་རྣམས་རང་སོར་བཞག་ཐོག་དེ་མིན་མངོན་གསལ་
ཅན་གྱི་དག་ནོར་རེ་ཟུང་སུམ་རྟགས་དང་མཐུན་པར་བཅོས་ཏེ་རང་བློས་གང་ཐུབ་ཀྱི་སྲི་ཞུ་བསྒྲུབ་ཁུལ་
ལགས་ཀྱང་ད་དུང་ཡིག་ནོར་ཆད་ལྷག་སོགས་ཀྱིས་སྐྱོན་ཆ་ཡང་འབྱུང་ངེས་པས་རྒྱ་ཆེའི་གཞུང་ཆེན་འཆད་
ཉན་པ་རྣམས་ཀྱིས་གལ་སྲིད་ཡིག་ནོར་དང་ཆད་ལྷག་སོགས་སྐྱོན་ཆ་གཟིགས་ཚེ་མ་དཔེར་དཔེ་བསྡུར་
ཞུས་ཏེ་རྣག་ཐོག་གཙག་འཁེལ་གྱི་སྐྱོན་འདོན་གནང་ཚེ་ང་ཚོའི་ཕྱིས་ཀྱི་ལས་ཀའི་ནང་ཡོ་བསྲང་ཞུ་ངེས་
པས་སྐུ་ཉིད་ནས་བསྟན་པའི་ཞབས་འདེགས་ལ་དགོངས་ཏེ་རྩ་ཆེའི་དགོངས་འཆར་གནང་རྒྱུའི་འདུན་པ་
ཤུགས་དྲག་དང་བཅས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག་
འདུལ་བའི་སྤྱིར་བསྟན་གྱི་དབུ་ཕྱོགས།་(1)
ཞུ་བ་སྤྱིར་བསྟན་བཤད་པ།་(1)
བསྙེན་པར་མ་རྫོགས་པའི་རབ་བྱུང་གསུམ་གྱི་ལྟུང་བ་ཅིར་འགྱུར་བཤད་པ།་(8)
བླངས་འདས་དེ་དག་གི་ཕྱོགས་མཐུན་བཤད་པ།་(20)
བསམ་པའི་ཡན་ལག་སེལ་བ་དང་བཅས་པ་བཤད་པ།་(29)
འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་བློ་གསལ་མགུལ་རྒྱན་ཙིནྡ་ཌཎི
མ་ཎིའི་ཕྲེང་མཛེས་སྐལ་བཟང་རེ་བ་ཀུན་སྐོང་ལསགཞི་བཅུ་བདུན་སྤྱིར་བསྟན་པ།་(32)
གཞི་བཅུ་བདུན་སོ་སོར་བཤད་པ།་(35)
གསོ་སྦྱོང་གི་གཞི་བཤད་པ།་(35)
གསོ་སྦྱོང་གི་དབྱེ་བ་སོགས་བཤད་པ།་(36)
མཐུན་པའི་གསོ་སྦྱོང་འཆད་པ།་(42)
སངས་རྒྱས་རབས་བདུན་གྱི་གསོ་སྦྱོང་བཤད་པ།་(43)
མཐུན་པའི་གསོ་སྦྱོང་བྱ་ཚུལ་བཤད་པ།་(46)
མཚམས་བཅད་ཚུལ་སོགས་བཤད་པ།་(48)
གཎྜི་བརྡུང་ཚུལ་དང་ཚད་སོགས་བཤད་པ།་(54)
རང་གཞན་གྱི་ལྟུང་བ་དག་པར་བྱེད་ཚུལ་བཤད་པ།་(63)

དུས་འབྲེལ་གསོ་སྦྱོང་དངོས་བཤད་པ།་（67）
ཞར་བྱུང་དམིགས་བསལ་ལྔ་བཤད་པ།་（71）
དུས་ཚིགས་འདོད་ཚུལ་བཤད་པ།་（75）
དུས་བཞི་འཁོར་ཚུལ་སོགས་ལ་དཔྱད་པ།་（90）
ལོ་ཟླ་ཞག་གསུམ་ཀྱི་རྣམ་བཞག་བཤད་པ།་(101)
གཟུགས་ཀྱི་ཆུང་མཐའ་སོགས་ཀྱི་རྣམ་གཞག་བཤད་པ།་(107)
དུས་ཆེན་གྱི་རྣམ་གཞག་བཤད་པ།་(109)
དེ་དག་ལ་རྩོད་པ་སྤོང་ཚུལ།་(109)
དབྱར་གྱི་གཞི་འཆད་པ།་(112)
དབྱར་གྱི་དམ་ཚིག་བཤད་པ།་(120)
དགག་དབྱེའི་གཞི་འཆད་པ།་(125)
ལྟུང་བ་དང་རྫས་ཀྱི་དགག་དབྱེ་བཤད་པ།་(129)
བདེ་བར་གནས་པའི་རྐྱེན་སྤྱིར་བཤད་པ།་(134)
བག་ཡངས་དང་འབྲེལ་བའི་སྲ་བརྐྱང་བཤད་པ།་(134)
མ་མ་སུམ་ཅུ་ངོས་བཟུང་ཚུལ།་(143)
འཚོ་བའི་ཡོ་བྱད་དང་འབྲེལ་བའི་གོས་ཀྱི་གཞི་བཤད་པ།་(151)
གོས་སོ་སོའི་རྣམ་གཞག་བཤད་པ།་(154)
དམིགས་བསལ་དང་འབྲེལ་བའི་ཀོ་ལྤགས་ཀྱི་གཞི་བཤད་པ།་(175)
སྨན་གྱི་གཞི་བཤད་པ།་(179)
རུང་ཁང་གཅོད་ཚུལ་བཤད་པ།་(188)

ལས་ཀྱི་གཞི་བཤད་པ།་(213)
ཕྱིར་བཅོས་ཀྱི་གཞི་བཤད་པ།་(242)
དུས་དང་དུས་མིན་གཞི་བཤད་པ།་(273)
གཞན་ན་གནས་པའི་གཞི་བཤད་པ།་(274)
ཡོངས་སྦྱོང་གི་གཞི་བཤད་པ།་(276)
ལས་དབྱེ་བའི་གཞི་བཤད་པ།་(277)
འཁོར་ལོ་དབྱེ་བའི་གཞི་བཤད་པ།་(278)
ཆོས་ལྡན་གྱི་རྩོད་པ་ཕྱིར་བཅོས་ཚུལ་གྱི་གཞི་བཤད་པ།་(278)
དེ་ཐམས་ཅད་ཀྱི་རྟེན་གནས་མལ་གྱི་གཞི་བཤད་པ།་(280)
བརྩམ་པ་མཐར་ཕྱིན་པའི་དགེ་བ་བྱང་ཆུབ་ཏུ་བསྔོ་བ།་(296)
འདུལ་བའི་ལས་ཆོག་ཉེར་མཁོ་བསྡུས་པ།་(299)
དགེ་ཚུལ་དུ་བསྒྲུབ་ཚུལ་བཤད་པ།་(306)
བསྙེན་རྫོགས་ཀྱི་ཆོ་ག་བཤད་པ།་(311)

༄༅། །འདུལ་བའི་སྤྱིར་བསྟན་གྱི་དབུ་ཕྱོགས་།། 
བླ་མ་རྗེ་བཙུན་མཁྱེན་པའི་གཏེར་ཆེན་དང༌། །སྨྲ་སྟོན་ལྷ་མོའི་ཞབས་ལ་ཕྱག་
བགྱིད་ན། །རྣམ་དཔྱོད་ཉི་མ་བྱེ་བའི་འོད་ཟེར་གྱིས་། །སྡེ་བཞིའི་པད་ཚལ་བཞད་པ་
ལྡེམ་ལྡེམ་སྩོལ།སྒྲ་ཆུ་རྩི་ཀ་ཌ་ཌ་བཅོ་ཆར་ཁོར་ཏུ་རྟཌ་ལེན་ཎ་སྒྲོ་
ཤོཎ་ལ་སྔོན་གྱི་འཀྱིཔལ་མོ་ཡུན།་ཡ།ཆ
ང་ཡི་ཆ་ཤུཌོན་ཞུ་བ་སྤྱིར་བསྟན་བཤད་པ། "ཌ
གལ། །ཨོཾ་ཌ། །མ་བུ་གཅི་
འདིར་རྣམ་འབྱེད་བཤད་ཟིན་པས། ཞུ་བའི་སྐབས་སྤྱིར་བསྟན་པ་ལ། རྩ་བར།
ཉམས་པ་དང་མ་ཆགས་པ་གཉིས། ལྟུང་བ་ལ་སྦྱོར་ན་ཉེས་བྱས་སོ། །ཞེས་བྱུང་། འདི་
ལ་སྤྱིའི་དོན་དང་། སོ་སོའི་དོན་གཉིས། དང་པོ་ལ། གོ་རིམ་གྱི་དང་། ལུང་ལས་
གསུངས་པ་བསྡུས་ཚུལ་དང་། སྤྱིར་བསྟན་གྱི་དགོས་པ་དང་། རྫོགས་པའི་དོན་བསྡུས་
བཞི། དང་པོ་གོ་རིམ་རྣམ་འབྱེད་གཉིས་ཀྱི་རྗེས་སུ་འཆད་རིགས་ཏེ། ལུང་ལས་ཀྱང་
ལྟུང་བའི་མཚན་ཉིད་གསུངས་པའི་རྣམ་འབྱེད་ཀྱིས་སོ་སོའི་(༢ན)མཚན་ཉིད་བསྟན།
ཞུ་བས་སྤྱིར་བསྟན་པ་དང་། རྣམ་འབྱེད་བཤད་བྱ་དང་འདི་འཆད་བྱེད་ཡིན་པའི་ཕྱིར།
ཟུར་དང་པོ་གྲུབ་སྟེ། ཊཱིཀྐ་ལས། ཉེ་བར་འཁོར་གྱིས་ཞུ་བ་ལས་ལྟུང་བའི་མཚན་ཉིད་
རྣམ་པ་གཉིས་གསུངས་ཏེ། ཕམ་པར་གྱུར་པ་ལ་སོགས་པ་དག་ལ་སོ་སོར་ངེས་པ་
ཡིན་ན་

 
དང་སྤྱིར་བསྟན་པའོ། །དེ་ལ་སོ་སོར་ངེས་པ་གང་ཡིན་པ་དེ་ནི་དེ་དག་ཉིད་དང་གཅིག་
ཆར་རྣམ་པར་བཤད་ཟིན་ཏོ། །སྤྱིར་བསྟན་པ་གང་ཡིན་པ་དེའི་མན་ཆད་དུ་བཤད་པར་
བྱའོ། །ཞེས་གསུངས་པའི་ཕྱིར། 
ཟུར་གཉིས་པ་གྲུབ་སྟེ། ཊཱིཀྐ་ལས། དེ་ནི་རྣམ་པར་འབྱེད་པའི་ཤན་ཡིན་པའི་ཕྱིར་
རྣམ་པར་འབྱེད་པ་བསྟན་པའི་འོག་ཏུ་སྤྱིར་བསྟན་པ་ཉིད་ཀྱི་རྣམ་པར་བཀོད་དེ། ཞེས་
གསུངས་པའི་ཕྱིར། (༢བ) 
གཉིས་པ་ནི། ལུང་ལས་སྤྱིར་བསྟན་ཞེས་ལེའུ་ཟུར་དུ་མ་བསྟན་ཀྱང་རང་བཟོའི་
སྐྱོན་མེད་དེ། སྤྱིར་བསྟན་གྱི་མདོ་ཐུན་མོང་བ་དྲུག་ཅུ་རྩ་ལྔ་ཡོད་པའི་རྣམ་འབྱེད་ཀྱི་མདོ་
ཚན་གསུམ་དང་། འདུལ་བྱེད་ཀྱི་མདོ་གཅིག་ཡོད། ལྷག་མ་རེ་གཅིག་པོ་ཐམས་ཅད་ཞུ་
བ་ལས་གསུངས་པ་དང་ཐམས་ཅད་ཕྲན་ཚེགས་ཀྱི་འདུལ་བ་མདོར་བསྡུས་ཀྱི་དོན་ཡིན་
པའི་ཕྱིར། དང་པོ་གྲུབ་སྟེ། རྩ་བར། རྫས་བཀག་པ་བས་བཟང་པོ་ལ་ཡང་དེ་དང་ལྡན་
པ་ཉིད་ཡིན་ནོ། །འདྲ་བ་ལ་ཡང་ངོ་། །ཞེས་པའི་མདོ་གཉིས་དང་། མི་ལ་དུད་འགྲོ་ཡང་
ངོ་ཞེས་པའི་མདོ་གསུམ་རྣམ་འབྱེད་ལ་བརྟེན་པའི་ཕྱིར། རྣམ་འབྱེད་ལས། ཆ་གཉིས་
བསྲེ་བའི་སྐབས་སུ་བལ་ནག་པོ་མེད་པ་དང་རིན་ཆུང་ལ། དཀར་པོ་དང་འཁོབ་བལ་
དཀོན་པ་དང་རིན་ཆེར་གྱུར་ན་ལྟུང་བ་མེད་དོ། །ཞེས་གསུངས་པ་ལ་བརྟེན་ནས་མདོ་སྔ་
མ་གཉིས་དང་། ལྷག་མའི་རེག་པ་དང་། འཁྲིག་ཚིག་བསྙེན་བཀུར་བསྔགས་པའི་སྐབས་
སུ་དུད་འགྲོ་མོ་ལ་ཉེས་བྱས་སོ་གསུངས་པ་ལ་བརྟེན་ནས་མདོ་གསུམ་པ་བྱས་པའི་ཕྱིར།
རྩ་རྟགས་གཉིས་པ་གྲུབ་སྟེ། འདུལ་བྱེད་ལ་བརྟེན་ནས། རྩ་བར། རྫུ་འཕྲུལ་གྱི་ཆོས་
ཅན་ཉིད་མིན་པ་ནི་རེག་པ་མ་ཡིན་པའི་ཡན་ལག་ཡིན་ནོ། །ཞེས་གསུངས་པའི་ཕྱིར་ཏེ།
འཁྲིག་ཚིག་སྨྲ་བའི་སྐབས་ཀྱི་འདུལ་བྱེད་ལས་ཀྱང་། རྫུ་འཕྲུལ་གྱི་ཆོས་ཅན་མོ་ཡིན་པ་

ལ་སྨྲས་ན་སྦོམ་པོའོ། །རྫུ་འཕྲུལ་གྱི་ཆོས་ཅན་མོ་མ་ཡིན་པ་ལ་སྨྲས་ན་དགེ་འདུན་ལྷག་
མའོ་ཞེས་གསུངས་པའི་རུང་མཐུན་སྦྱར་བ་ཡིན་པའི་ཕྱིར། རྩ་(༣ན)རྟགས་གསུམ་པ་
གྲུབ་སྟེ། ཊཱིཀྐ་དང་རིན་ཆེན་ཕྲེང་བས་གྲུབ་པའི་ཕྱིར། རྩ་རྟགས་བཞི་པ་གྲུབ་སྟེ། དེར་
མ་ཟད་མགོ་མཇུག་གི་རུང་མཐུན་སྦྱར་བ་ཐམས་ཅད་ཕྲན་ཚེགས་ཀྱི་འདུལ་བ་མདོར་
བསྡུས་ཀྱི་དོན་ཡིན་པའི་ཕྱིར། 
གསུམ་པ་ནི་སྤྱིར་བསྟན་ལ་དགོས་པ་གསུམ་ཡོད་དེ། རུང་མཐུན་རྟོགས་པ་དང་།
ཚིག་ཚོགས་ཉུང་བ་དང་། གཉིས་ཀ་ཚང་བའི་དགོས་པ་གསུམ་ཡོད་པའི་ཕྱིར། དང་པོ་
ཡོད་དེ། འདུལ་བྱེད་ལས་འཁྲིག་ཚིག་ཁོ་ནར་དགོས་སུ་གསུངས་པ་དེ། རྩ་བར། རྫུ་
འཕྲུལ་གྱི་ཆོས་ཅན་ཉིད་མ་ཡིན་པ་སོགས་ཀྱིས་བསྙེན་བཀུར་བསྔགས་པ་སོགས་ལའང་
རུང་མཐུན་སྦྱར་བའི་ཕྱིར།
གཉིས་པ་ཡོད་དེ། ལུང་ལས། རྫུན་སྨྲ་བའི་ཕམ་པ་སོགས་མཐར་ཐུག་གི་དོན་གོ་
བ་ཡན་ལག་ཏུ་དགོས་པ་སུམ་ཅུ་པོ་ཐམས་ཅད་རེ་རེ་ནས་སྦྱར་ནས་གསུངས་ཀྱང་འདིར།
རྩ་བར། རྣམ་པར་རིག་བྱེད་ལ་ནི་དོན་གོ་བའོ། །ཞེས་ཚིག་གཅིག་ཏུ་བསྡུས་པའི་ཕྱིར།
གསུམ་པ་མདོ་ཕལ་ཆེར་ལ་དགོས་པ་དེ་གཉིས་ཀ་ཡོད་དེ། དགེ་སློང་མའི་རྣམ་
འབྱེད་ཀྱི་ཞུ་བས་སོ་སོར་བཤགས་པ་ཡན་ཆད་ལྟུང་བ་སྡེ་བཞི་པོ་རྣམས་ཀྱི་སྐབས་སུ་
རྫུན་སྨྲ་བའི་ཕམ་པ་སོགས་བཅུ་ཚན་གཉིས་མ་གཏོགས་པ་ལ་བསླབ་ཚིགས་གཅིག་པ་
ཡན་ལག་ཏུ་དགོས་པར་རེ་རེ་ནས་གསུངས་ཀྱང་འདིར། རྩ་བར། ཚིགས་སྔ་མར་སྦྱོར་
བ་བྱས་པ་ལ་ཡང་ངོ་། །ཞེས་ཚིག་གཅིག་ཏུ་བསྡུས་པ་ལྟ་བུ་ཡིན་པའི་ཕྱིར། 
བཞི་པ་སྤྱིར་བསྟན་གྱི་དོན་(༣བ)བསྡུས་ན་གསུམ་དུ་འགྱུར་ཏེ། སྒྲ་དོན་དང༌། ཡན་
ལག་གི་རྣམ་བཞག་དང་། ལྟུང་བ་སྐྱེ་ཚུལ་གྱི་རྣམ་བཞག་གསུམ་ཡོད་པའི་ཕྱིར། སྒྲ་

བཤད་པ་ལ་ཡང་གསུམ་ཡོད་དེ། མཐའ་དག་ལ་སྤྱིར་བསྟན་པས་སྤྱིར་བསྟན་པ་དང་།
ཕལ་ཆེར་ལ་སྤྱིར་བསྟན་པས་སྤྱིར་བསྟན་པ་དང་། སྤྱིར་བསྟན་གྱི་ཞར་བྱུང་བའི་སྤྱིར་
བསྟན་པ་གསུམ་ཡོད་པའི་ཕྱིར། 
དང་པོ་ནི། མདོ་དང་པོ་ལྟ་བུ་སྟེ། སྡོམ་གྱིས་ལྟུང་བ་སྡེ་ལྔ་ཐམས་ཅད་དག་ལ་སྤྱིར་
བསྟན་པའི་ཕྱིར། གཉིས་པ་ནི། བསླབ་པ་བྱིན་པ་ནི་འདྲ་བ་ཉིད་དོ་ཞེས་ལས་ཀྱི་གནས་
ནས་མ་སྨྲས་པར་འགྲོ་བའི་ལྟུང་བྱེད་དང༌། དགྲ་བཅོམ་བདེན་སྨྲའི་ལྟུང་བྱེད་ལྟ་བུ་མ་
གཏོགས་པའི་སྡེ་ཕལ་ཆེར་ལ་འདྲ་བ་སྤྱིར་བསྟན་པའི་ཕྱིར། གསུམ་པ་ཡོད་དེ། རྩ་བར།
མགུ་བ་སྤྱད་པ་ནི་དོན་མེད་པ་ཉིད་དོ། །རེག་པ་བྱ་བ་ཉིད་ནི་མ་ཉམས་པའོ། །ག་ག་
ཚིལ་བྱེད་པ་ལ་ཡང་ངོ་། །སེན་མོ་དང་སོ་དང་ཤ་མེད་པའི་རུས་པ་དང་སྤུ་དག་ནི་གཞན་
དང་ལྡན་པ་ཉིད་དོ། །ཡང་དག་པར་ལེན་པ་ལ་ནི་དེར་མ་ཟད་དོ། །དེ་ནི་སྣོད་ཉིད་ཡིན་
ནོ། །ཞེས་པའི་མདོ་དྲུག་དེ་ཡིན་པའི་ཕྱིར། 
གཉིས་པ་མདོ་ཚན་དྲུག་ཅུ་སོ་སོར་བཤད་པ་ལ་རྟེན་སོགས་ལྔར་བཤད་པ་དང༌།
ཚན་ཚན་གྱི་ཡན་ལག་བྱེ་བྲག་ཏུ་བཤད་པ་གཉིས། དང་པོ་ལ། གང་གི་རྟེན་རྒྱུད་དང༌།
གང་ལ་སྤྱད་པའི་ཡུལ་དང་། ཡན་ལག་གི་ལྟུང་བ་ཐ་དད་དུ་སྐྱེད་ཚུལ་ཞར་བྱུང་དང་
བཅས་པ་དང་། བསམ་པའི་ཡན་ལག་ཞར་བྱུང་དང་བཅས་པ། ཡན་ལག་སེལ་བ་(༣ན)
ལྔ། དང་པོ་ལ་བརྟེན་དེའི་བསླབ་པའི་ཡན་ལག་གི་ཁྱད་པར་དང་། བསམ་པའི་ཡན་
ལག་སེལ་བ་དང་བཅས་པ་དང་། བསླབ་ཚིག་གི་ཡན་ལག་ཞར་བྱུང་དང་བཅས་པ་དང་།
མཚན་གྱི་ཡན་ལག་ཞར་བྱུང་དང་བཅས་པ་བཞི་ལས། དང་པོ་ནི། སྡེ་ལྔའི་དངོས་གཞི་
བསྐྱེད་པ་ལ་སོ་ཐར་རིས་བརྒྱད་ཀྱི་དགེ་སློང་ཕ་མ་གང་རུང་གི་སྡོམ་པ་སྐྱེས་ལ་མ་ཉམས་
པ་གཉིས་དགོས་ཏེ། སྡོམ་པ་བླངས་ཀྱང་མ་ཆགས་པའམ། ཆགས་ཀྱང་རྩ་ལྟུང་འཆབ་

བཅས་ཀྱིས་ཉམས་པ་ལྟུང་བ་སྡེ་ལྔའི་རྒྱུ་ལ་སྤྱད་ཀྱང་ཉེས་བྱས་ཙམ་དུ་འགྱུར་བའི་ཕྱིར།
རྩ་བར། ཉམས་པ་དང་མ་ཆགས་པ་གཉིས་ལྟུང་བ་ལ་སྦྱར་ན་ཉེས་བྱས་སོ། །ཞེས་
གསུངས་པའི་ཕྱིར། །
དང་པོ་ཉམས་ཚུལ་གྱི་ཁྱད་པར་བདུན་ཡོད་དེ། གང་ཉམས་པ། གང་ལས་ཉམས་
པ། ཇི་ལྟར་དུ་ཉམས་པ། སྡེ་ལྔར་སྤྱད་ན་ཅིར་འགྱུར་དང་། དགག་སྒྲུབ་གང་གི་དོན་
དང་། ཤེས་བྱེད་ཀྱི་ཁུངས་རྣམས་སུ་ཡོད་པའི་ཕྱིར།
དང་པོ་ཡོད་དེ་རྩ་ལྟུང་ཀུན་ཏུ་སྤྱོད་པའི་དགེ་སློང་རྣམ་དག་གི་དངོས་པོ་དེ་ཉམས་
པའི་ཕྱིར། ཊིཀྐ་ལས། ཉམས་པ་ཞེས་བྱ་བ་ནི་ཕམ་པར་གྱུར་པ་སྟེ། ཞེས་དང་། ཕྲན་
ཚེགས་འགྲེལ་པ་ལས། ཕས་ཕམ་ཞེས་བྱ་བ་ནི་ལྟུང་བའི་རྗེས་སུ་འགྲོ་བའི་མིང་ཡིན་ཏེ།
དེ་དང་ལྡན་པའི་ཕྱིར་གང་ཟག་ཡང་ཕས་ཕམ་པ་ཞེས་བྱའོ། །ཞེས་གསུངས་པའི་ཕྱིར།
གཉིས་པ་ཡོད་དེ། བསྙེན་རྫོགས་ཀྱི་སྡོམ་པ་རྣམ་དག་གི་དགོས་པ་དྲུག་སྒྲུབ་ནུས་
ལས་ཉམས་པའི་ཕྱིར། རྒྱ་ཆེར་(༤བ)འགྲེལ་ལས། དགེ་སློང་གི་དངོས་པོ་ཡོངས་སུ་དག་
པ་ལས། ཞེས་སོ། ། 
གསུམ་པ་ཡོད་དེ། གང་གིས་ཉམས་ན་ཐུན་མོང་བའི་ཕམ་པ་འཆབ་བཅས་ཀྱིས་
ཉམས་པའམ་ཕམ་པར་བྱས་པའི་ཕྱིར། ཊཱིཀྐ་ལས། དེའི་ཕྱིར་ཉོན་མོངས་པ་རྣམས་ཀྱིས་
ཕམ་པར་བྱས་པ་ནི། ཞེས་དང་། བམ་ལྔ་ལས་ཀྱང་། ཕམ་པར་གྱུར་བའི་དངོས་གཞི་
ཕྱིར་བཅོས་པ་ལ་ཡང་། ནས། དེ་ལྟར་མཐོལ་ཞིང་བཤགས་པ་ནི་བསླབ་པ་སྦྱིན་པའི་ཆོ་
གས་དངོས་གཞིའི་ལྟུང་བས་ལྟུང་བར་འགྱུར་ཏེ། ཞེས་གསུངས་པའི་ཕྱིར།  ཿལྷོ་རཿ
བཞི་པ་ཡོད་དེ། ཕམ་པ་འཆབ་བཅས་ཀྱི་དེ་སླར་གསོ་མི་རུང་བའི་ཚུལ་གྱིས་
ཉམས་པས་ཕྱིར། ཊཱིཀྐ་ལས། ཕྱིར་བཅོས་སུ་མི་རུང་བ་ཉིད་ཀྱིས་ཉམས་པ་ཡིན་ནོ། །

དེའི་ཕྱིར་ཉོན་མོངས་པ་རྣམས་ཀྱིས་ཕམ་པར་བྱས་པ་ནི་ཚེ་དེ་ལ་ཉོན་མོངས་པ་རྣམས་
སྤོང་མི་སྲིད་པས། དེས་ན་ཕམ་པར་གྱུར་པ་ཞེས་བྱའོ། །ཞེས་གསུངས་པའི་ཕྱིར། དེས་
ན་འདི་ནི་སྐབས་འདིའི་དངོས་བསྟན་དང་འཆབ་བཅས་ཡིན་གྱི་ཕམ་པ་བྱུང་ཚད་ཀུན་
མིན་ཏེ། འཆབ་མེད་བསླབ་སྦྱིན་དང་སྦྱར་ཞིང་དེ་སྡེ་ལྔ་ལ་རྣམ་དག་འདྲ་བར་ཟུར་དུ་
བཤད་པའི་ཕྱིར། འདི་ལྟར་ཞིབ་ཆ་མ་ཤེས་ཤིང་མ་བཤད་པ་དག་གིས་འགལ་བའི་ཁུར་
བོ་གླིང་ཆེན་གྱི་ཁལ་ལྟ་བུ་ལོངས་ཤིག །
ལྔ་པ་ཡོད་དེ། འཆབ་བཅས་པའི་རྒྱུད་ལ་སྡོམ་པ་ཡོད་ཀྱང་སྡེ་ལྔའི་རྒྱུད་སྤྱད་པས་
མེད་པ་དང་འདྲ་བར་ཉེས་བྱས་ཙམ་ལས་མི་བསྐྱེད་པའི་ཕྱིར། ཊཱིཀྐ་ལས། དགེ་སློང་ཕམ་
པར་གྱུར་པ་ལ་ནི་སྡོམ་པ་ཡོད་དུ་ཟིན་ཀྱང་(༥ན)དེ་ལྟ་མོད་ཀྱིས་དགོས་པ་མེད་པ་ཉིད་དུ་
འགྱུར་ཏེ། ཞེས་དང་། བམ་ལྔ་ལས་ཀྱང་། འདི་ནི་སྡོམ་པ་ཉམས་ཆུང་བ་ལ་བྱའི་སྡོམ་
པ་གཏན་མེད་པའི་མིན་ཏེ། ཞེས་གསུངས་པའི་ཕྱིར། འདི་ལ་གཉིས་བྱེ་སྨྲའི་ལུགས་སོ། །
དྲུག་པ་དགག་སྒྲུབ་གང་ཡིན་ཡོད་དེ། དགག་པའི་དོན་ཅན་གྱི་ཚིག་ཡིན་པའི་ཕྱིར་
ཏེ། འདིའི་ཉམས་པའི་སྒྲ་ནི་མེད་མ་སྨྲས་པས་རྒྱུད་ལ་སྡོམ་པ་ཡོད་ལ། དེ་ལྟ་ན་སྡེ་ལྔའི་
རྒྱུ་ལ་སྤྱད་ན་རྫོགས་པར་སྐྱེའམ་སྙམ་པའི་ལོག་རྟོག་དགག་ཆེད་དུ་ཉེས་བྱས་ཙམ་ལས་
ཕམ་སོགས་མི་བསྐྱེད་པར་བཤད་པའི་དགག་ཚིག་ཡིན་པའི་ཕྱིར། དེར་ཐལ། ཉེས་
བྱས་བསྐྱེད་པ་ཡང་ཁས་བླངས་གི་དབང་གིས་ཡིན་པའི་ཕྱིར་ཏེ། ཊཱིཀྐ་ལས། ཉམས་པ་
ནི་དགག་པ་ཡིན་ཏེ། འདི་ལྟར་ཉམས་པ་ནི་བསྙེན་པར་རྫོགས་པ་ཙམ་ཡིན་པས། བསྙེན་
པར་རྫོགས་པ་ཅན་གྱི་དགེ་སློང་དང་དགེ་སློང་མ་ཉིད་ནི། བསླབ་པ་དག་ལ་ཡན་ལག་
ཡིན་པས། དེས་ན་ཉམས་པས་ལྟུང་བ་ལ་སྦྱར་བའི་དུས་ན་ཡང་དང་ཡང་དུ་ཕམ་པར་
འགྱུར་བ་དང་། དགེ་འདུན་ལྷག་མ་ལ་སོགས་པ་དག་ཏུ་འགྱུར་བར་ཐལ་བ་དགག་པའི་

ཕྱིར་ཉེས་བྱས་ཙམ་དུ་བསྟན་ནས་དེ་འགོག་པར་བྱེད་པའི་ཕྱིར། ཞེས་གསུངས་པའི་ཕྱིར།
བདུན་པ་དེའི་ཤེས་བྱེད་ཡོད་དེ། ཊཱིཀྐ་ལས་ལུང་ཞུ་བ་ཁུངས་སུ་དྲངས་པ་ལས།
སྔར་ལྟུང་བ་བྱུང་བ་དང་། རྐུ་ཐབས་སུ་གནས་པ་དང་། བསླབ་པ་འཁྲུགས་པ་དང་མ་
ནིང་དང་། དགེ་སློང་མ་སུན་བྱུང་(༥བ)བས་ཉམས་པར་བྱས་པ་ནི་ཉེས་བྱས་སུ་འགྱུར་
རོ། །ཞེས་གསུངས་པའི་ཕྱིར། ཞུ་བ་ལས་ཀྱང་། དགེ་སློང་གིས་མི་ཚངས་པར་སྤྱོད་པ་
བགྱིས་ཀྱང་ཕམ་པའི་ལྟུང་བ་མི་འགྱུར་བ་མཆིས་སམ་ཡོད་དེ། སྔོན་ལྟུང་བ་བྱུང་བའོ། །
ཞེས་གསུངས་པའི་ཕྱིར། བསྙེན་རྫོགས་ཀྱི་སྡོམ་པ་བླངས་ཀྱང་མ་སྐྱེས་པའི་ཚུལ་སྔར་
བཤད་ཟིན་ཅིང་ཅིར་འགྱུར་སོགས་ཡོད་དེ། དེ་སྡེ་ལྔའི་རྒྱུར་སྤྱད་ན་ཉེས་བྱས་ཙམ་
བསྐྱེད། དགག་སྒྲུབ་གང་ཡིན་ན་སྒྲུབ་པའི་དོན་ཅན་དང་། དེའི་ཤེས་བྱེད་ཡང་ཡོད་པའི་
ཕྱིར། དང་པོ་གྲུབ་སྟེ། དེ་ལ་དགེ་སློང་གི་སྡོམ་པ་མེད་ཀྱང་བར་མའི་ཁས་བླངས་ཡོད་
པའི་ཕྱིར། གཉིས་པ་ཡོད་དེ། འདིའི་མ་ཆགས་པའི་སྒྲ་དགག་སྒྲ་ཡོད་ཀྱང་སྒྲུབ་པ་གཙོ་
ཆེ་བའི་དོན་ཅན་ཡིན་པའི་ཕྱིར། གསུམ་པ་ཤེས་བྱེད་ཡོད་དེ། ཞུ་བའི་རྐུ་ཐབས་སུ་
གནས་པ་ལ་ཉེས་བྱས་སུ་བཤད་པ་དེ་དེ་ཡིན་པའི་ཕྱིར། དེས་ན་སྡེ་ལྔ་རྫོགས་པར་བསྐྱེད་
པའི་རྟེན་བསྙེན་རྫོགས་གཅིག་དགོས་ཏེ། བསྙེན་པར་མ་རྫོགས་པའི་རབ་བྱུང་གི་སྡེ་ལྔའི་
རྒྱུ་ལ་སྤྱད་ཀྱང་ཁས་བླངས་ལས་འདས་པའི་ཉེས་བྱས་སམ། ཡིད་ཀྱིས་བསྡམས་བྱའི་
ཉེས་བྱས་གང་རུང་ལས་མི་བསྐྱེད་པའི་ཕྱིར་ཏེ། རྩ་བར། བསྙེན་པར་རྫོགས་ཤིང་རབ་
ཏུ་བྱུང་བས་བླངས་པ་ལས་འདས་པ་ལ་ཡང་ངོ་། །དེའི་ཕྱོགས་དང་མཐུན་པ་ནི་ཡིད་
ཀྱིའོ། །ཞེས་གསུངས་པའི་ཕྱིར།

བསྙེན་པར་མ་རྫོགས་པའི་རབ་བྱུང་གསུམ་གྱི་
ལྟུང་བ་ཅིར་འགྱུར་བཤད་པ། ཌའ་ར
མ་ལང་ཡན་སྐམ་ནག་ས་མི་སྡུག་
བསྙེན་པར་མ་རྫོགས་པའི་རབ་བྱུང་གསུམ་གྱི་ལྟུང་བ་ཅིར་འགྱུར་ལ། སྤྱིའི་དོན་
དང་། འཁྲུལ་བ་སྤོངས་པ་གཉིས། དང་པོ་ལ། བླངས་འདས་(༦ན)དང་། ཕྱོགས་མཐུན་
དང་། ལྟུང་མེད་ཀྱི་ཁྱད་པར་གསུམ། དང་པོ་མཚན་ཉིད། དབྱེ་བ། བསྡུ་བ། གྲངས་
ངེས། གོ་རིམ། སྒྲ་དོན། ཅིར་འགྱུར་བདུན། དང་པོ་ལ། སྤྱིའི་མཚན་ཉིད་ནི་བསྙེན་པར་
མ་རྫོགས་ཤིང་རབ་ཏུ་བྱུང་བས་རང་གི་བསླབ་པའི་གཞི་རྣམ་པར་བཞག་པ་ལས་འདས་
པའམ། དེ་མཐུན་ཅི་རིགས་ཀྱི་ཆ་ནས་བཞག་པའི་ཁ་ན་མཐོ་བ་སྟེ། རབ་ཏུ་བྱུང་ལ་
བསྙེན་པར་མ་རྫོགས་པའི་ལྟུང་བའི་མཚན་ཉིད། དེ་ལ་དབྱེ་ན་བླངས་འདས་ཀྱི་དེ།
ཕྱོགས་མཐུན་གྱི་དེ་གཉིས་ཡོད། བསྙེན་པར་རྫོགས་ཤིང་རབ་ཏུ་བྱུང་བས་རང་གི་
བསླབ་པ་དེའི་ཁས་བླངས་ལས་འདས་པའི་ཆ་ནས་བཞག་པའི་ཁ་ན་མ་ཐོ་བ་སྟེ། བསྙེན་
པར་མ་རྫོགས་པའི་རབ་བྱུང་གི་བླངས་འདས་ཀྱི་ལྟུང་བའི་མཚན་ཉིད་ཡིན་ཏེ། ཊཱིཀྐ་
ལས་བླངས་པ་སྟེ་དེ་ལས་འདས་ཤིང་དྲལ་ན་དེ་ལ་ཉེས་བྱས་ཁོ་ནའོ། །ཞེས་སོ། །
དེ་ལ་རྩ་བའི་སྒོས་དབྱེ་ན་ཉེར་ལྔ་དང་བཅུ་གསུམ་དང་གསུམ་ཡང་ཡོད་དེ། དགེ་
སློང་མ་ལ་ཉེར་ལྔ། དགེ་ཚུལ་ཕ་མ་ལ་བཅུ་གསུམ་དང་། བར་མ་རབ་བྱུང་ལ་གསུམ་
ཡོད་པའི་ཕྱིར། དང་པོ་ཡོད་དེ། དགེ་སློང་མ་ལ་དགེ་ཚུལ་ཕ་མ་དང་ཐུན་མོང་གི་བཅུ་
གསུམ་དང་། དེའི་སྟེང་དུ་རྩ་བའི་ཆོས་དྲུག་རྗེས་མཐུན་གྱི་ཆོས་དྲུག་སྟེ་བཅུ་གཉིས་དང་
ཉེར་ལྔ་ཡོད་པའི་ཕྱིར་ཏེ། བྱེ་བྲག་བཤད་པ་ལས། མདོར་གཏོགས་པ་ནི་མ་གཏོགས་པ།

ཞེས་དང་། དེའི་ཊཱིཀྐ་ལས་(༦བ)ཀྱང་། བསླབ་པའི་གཞི་ཡང་དག་པར་བླངས་པ་མདོར་
གཏོགས་པ་ཞེས་བྱ་བ་ནི་དགེ་སློང་མའི་བསླབ་པའི་གཞི་ཡང་དག་པར་བླངས་པར་སོ་
སོ་ཐར་པའི་མདོར་གཏོགས་པ་སྲོག་གཅོད་སྤངས་པ་ལ་སོགས་པ་བཅུ་དང་ཆོས་དྲུག་
དང་རྗེས་སུ་མཐུན་པའི་ཆོས་དྲུག་པོ་དག་གོ །ཞེས་དང་། རིན་ཆེན་ཕྲེང་བ་ལས། དགེ་
སློང་མའི་བཤགས་བྱའི་ཉེས་བྱས་བསྡུ་ན་ཉི་ཤུ་རྩ་ལྔའོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། དགེ་ཚུལ་ཕ་མ་ལ་སློབ་དཔོན་ལས་ཁས་བླངས་པ་བཅུ་དང་།
མཁན་པོ་ལས་ཁས་བླངས་པ་གསུམ་སྟེ་བཅུ་གསུམ་ཡོད་པའི་ཕྱིར། ཀཱ་རི་ཀའི་འགྲེལ་
ཆེན་བློ་གྲོས་སྦས་པའི་མཛད་པའི་ལེགས་བཤད་ཆུ་རྒྱུན་ལས། མཁན་པོ་ལས་དངོས་སུ་
བླངས་པ་ལས་འདས་པ་དང༌། སློབ་དཔོན་ལས་དངོས་སུ་བླངས་པ་ལས་འདས་པ་གཉིས།
དེ་གཉིས་ནི་རིམ་པ་ལྟར་ཉམས་པ་གསུམ་དང་སྲོག་གཅོད་ལ་སོགས་པ་གཞན་རྣམས་
སོ། །ཞེས་གསུངས་པའི་ཕྱིར་དང་། རྗེ་འདུལ་བ་འཛིན་པའི་ཞབས་ཀྱི་བསླབ་བྱ་ལས་
ཀྱང་དེ་ལྟར་བཤད་པའི་ཕྱིར། 
གསུམ་པ་གྲུབ་སྟེ། བར་མའི་བླངས་འདས་ལ་ཁྱིམ་པའི་རྟགས་སྤོང་བ་ཉམས་པ་
དང་། རབ་བྱུང་གི་རྟགས་ལེན་པ་ཉམས་པ་དང་། མཁན་པོར་ཁས་ལེན་ཉམས་པ་དང་
གསུམ་ཡོད་པའི་ཕྱིར་ཏེ། རབ་བྱུང་གི་སྔགས་ལས། ཁྱིམ་པའི་རྟགས་སྤང་ངོ་རབ་ཏུ་བྱུང་
བའི་རྟགས་ཡང་དག་པར་ལེན་ཏོ་ཞེས་དང༌། མཁན་པོར་གསོལ་བའི་སྔགས་ལས།
བཙུན་པ་བདག་གི་མཁན་པོ་མཛད་དུ་གསོལ། ཞེས་གསུངས་པའི་ཕྱིར་(༧ན)དང་། འདུལ་
བ་རྒྱ་མཚོའི་སྙིང་པོ་ལས་ཀྱང་། མཁན་པོར་གསོལ་བ་བཏབ་པ་དང་། ཁྱིམ་པའི་རྟགས་
ནི་སྤོང་བ་དང་། །རབ་བྱུང་རྟགས་ནི་ལེན་པ་ལས། །ཉམས་པ་རྣམ་གསུམ་བསྣན་པ་
ཡིས། །སྤང་བྱ་བཅུ་གསུམ་དག་ཏུ་འགྱུར། ཞེས་གསུངས་པའི་ཕྱིར། 

རྩ་བའི་ཡན་ལག་བཅུ་གསུམ་ཡོད་དེ། རྩ་བ་བཞི་ཆང་གར་སོགས། ཕྲེང་སོགས།
མལ་ཆེ་མཐོ། དུས་མ་ཡིན་པའི་ཟས། གསེར་དངུལ་ལེན་པའི་བར་བཅུ་སྤོང་བ་བཅུ་
དང་། རབ་བྱུང་དུས་ནས་བླངས་པ་གསུམ་ཡོད་པའི་ཕྱིར། དང་པོ་བཅུའི་དང་པོ་ལྔ་དགེ་
བསྙེན་དང་ཐུན་མོང་དང་། གར་སོགས་ལྷག་མ་ལྔ་སྤོང་བ་ཐུན་མོང་མ་ཡིན་པ་ཡིན་པའི་
ཕྱིར། དང་པོ་གྲུབ་སྟེ། གཞི་འགྲེལ་ལས། དགེ་ཚུལ་གཞི་ནི་བཅུ་སྟེ། དེ་དག་ལས་དང་
པོ་ལྔ་ནི་དགེ་བསྙེན་དང་ཐུན་མོང་ཡིན་ནོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། གཞི་འགྲེལ་ལས། ལྔ་ནི་ཐུན་མོང་མིན་པ་སྟེ། ཞེས་གསུངས་
པའི་ཕྱིར། རྩ་རྟགས་གཉིས་པ་གྲུབ་སྟེ། ཕྱི་མ་དེ་གསུམ་གྱི་དང་པོ་གཉིས་རབ་བྱུང་
བ་ཐམས་ཅད་དང་ཕྱི་མ་བརྟན་མཁས་མེད་པའི་ཐམས་ཅད་ཀྱི་སྲུང་དགོས་ཤིང་རྩ་བའི་
བཅུ་པོ་དེར་མ་འདུས་པའི་ཕྱིར་ཏེ། འདུལ་འཛིན་གྱི་དགེ་ཚུལ་གྱི་བསླབ་བྱ་ལས། ཉམས་
པ་གསུམ་ནི། བཅུར་མ་འདུས་ཏེ། དགེ་ཚུལ་གྱི་སྡོམ་པའི་ངོས་སྐལ་གྱི་དངོས་བླངས་མ་
ཡིན་ཞིང་། བར་མའི་ངོས་སྐལ་གྱི་དངོས་བླངས་ཡིན་པས་སོ། །ཞེས་གསུངས་(༧བ)
པའི་ཕྱིར། 
འོད་ལྡན་ལས་འོན་ཀྱང་། སྤང་བྱ་དང་པོ་བཅུ་སྤོང་ཚུལ་གྱི་ལེའུ་ཉམས་གསུམ་སྤོང་
བའི་ལེའུ་གསུམ་དང་བཅུ་གསུམ་དང་ཐམས་ཅད་ཀྱི་ཐུན་མོང་གི་ཕྱོགས་མཐུན་གྱི་ལེའུ་
གཅིག་དང་བཅུ་བཞི་བྱས་པའི་ཕྱིར།
བླངས་འདས་དེ་ལ་དགེ་སློང་སོ་ཐར་སྡོམ་བསྡུས་ཀྱི་དབྱེ་ན་སོ་དྲུག་ཡོད་དེ། འདིར་
དགེ་ཚུལ་གྱི་དངོས་བླངས་ཀྱི་སྤང་བྱ་དབྱེ་སྲོག་གཅོད་ནས་གསེར་དངུལ་ལེན་པའི་བར་
བཅུ་ལ་སུམ་ཅུ་རྩ་གསུམ་དང་དབྱེ་བར་རིགས་པའི་ཕྱིར། དེར་ཐལ། དེ་བཅུའི་སྒོ་ནས་
དགེ་སློང་ལ་བཅས་པ་སོ་གསུམ་མཛད་པའི་ཕྱིར་ཏེ། སྲོག་གཅོད་སྤོང་བ་ལས་འདས་པ་

དགེ་སློང་ལ་མི་ལ་ཕམ་པ་དང་དུད་འགྲོ་ལ་འདེབས་སྤྱོད་གཉིས་དང་དུད་འགྲོ་གསོད་
པའི་ལྟུང་བྱེད་དེ་ལྟུང་བྱེད་གསུམ་དུ་བཅས་ཤིང་དེ་དགེ་ཚུལ་ལ་ཕམ་འདྲ་གཅིག་དང་
བླང་འདས་བཤགས་བྱ་གསུམ་འོངས་པ་གང་ཞིག །དེ་བཞིན་དུ་དགེ་སློང་ལ་རྫུན་ལ་
བཅུ་གསུམ་བཅས་ཤིང་དགེ་ཚུལ་ལ་བླངས་འདས་བཅུ་གསུམ་དང་གླུ་ནས་ཕྲེང་བའི་
བར་བདུན་དགེ་སློང་ལ་ལོངས་པ་གཞིར་གཏོགས་ཀྱི་ལྟུང་བྱེད་དུ་གཏོགས་པའི་ཉེས་
བྱས་ཐ་དད་པ་བདུན་བྱས་པ་དགེ་ཚུལ་ལའང་བླངས་འདས་བདུན་དང་། མལ་ཆེ་མཐོ་
ནི་ཁྲི་རྐང་འཆོས་པའི་ལྟུང་བྱེད་དུ་གཏོགས་པའི་ཉེས་བྱས་སུ་བཅས་ལ་དགེ་ཚུལ་གྱིས་
དེ་ཡང་སྤོང་བར་ཁས་བླངས་པའི་ཕྱིར། དང་པོ་གྲུབ་སྟེ། དགེ་ཚུལ་གྱི་སྡོམ་པའི་མཇུག་
ཆོག་ལ། སྲོག་གཅོད་པ་སྤང་སྟེ་སྲོག་གཅོད་པ་ལས་སླར་ལྡོག་པར་བགྱིའོ། །ཞེས་(༨ན)
སྨྲས་པའི་ཕྱིར། ཁྱབ་སྟེ། དེའི་སྐབས་སུ་སྲོག་གཅོད་མཐའ་དག་དགྲ་བཅོམ་ལྟར་སྤོང་
བར་ཁས་བླངས་པའི་ཕྱིར།། 
གཉིས་པ་གྲུབ་སྟེ། རྫུན་སྤོང་ལས་འདས་པ་ལ་མི་ཆོས་བླ་མའི་རྫུན་ཕམ་པ་དང་།
གཞི་མེད་ཀྱི་ནས་ཁྱིམ་སུན་འབྱིན་པའི་བར་ལྔ་དགེ་སློང་ལ་ལྷག་མ་ལྔ་དང༌། རྫུན་ནས།
བསླབ་པ་སྤོངས་པའི་བར་དྲུག་དགེ་སློང་ལ་ལྟུང་བྱེད་དང་། ཚོད་མས་འབྲས་ཆན་འགེབ་
པ་ཉེས་བྱས་ཏེ་སྡོམ་བསྡུས་ཀྱི་ལྟུང་བ་བཅུ་གསུམ་དང་། དེ་དག་གི་དང་པོ་དགེ་ཚུལ་ལ་
ཕམ་འདྲ་དང་ལྷག་མ་བཅུ་གཉིས་བླངས་འདས་ཀྱི་ཉེས་བྱས་ཡིན་པའི་ཕྱིར། དེར་ཐལ།
དགེ་ཚུལ་གིས་སྡོམ་པ་ལེན་པའི་ཆོ་གའི་སྐབས་སུ་དགྲ་བཅོམ་པ་ལྟར་རྫུན་ཐམས་ཅད་
སྤོང་བར་ཁས་བླངས་པའི་ཕྱིར།
གསུམ་པ་གྲུབ་སྟེ། དེ་བཞིན་དུ་དེ་དག་རེ་རེ་ལ་ཡང་ནང་གི་ཕྱེ་ན་ཤིན་ཏུ་མང་ཡང་
སྲུང་མི་ནུས་སྙམ་པའི་སྐྲགས་པ་སྤངས་བའི་ཆེད་དུ་གྲངས་བཅུར་བྱས་པའི་ཕྱིར་ཏེ།

གཞི་འགྲེལ་ལས། འདི་ལྟར་བསླབ་པའི་གཞི་དེ་དག་ལ་ནི་རེ་རེ་ལ་ཡང་རྣམ་པ་དུ་མ་
ཡོད་མོད་ཀྱི་དེ་དག་ཆེས་མང་བས་སྲུང་མི་ནུས་སོ་སྙམ་དུ་སྤ་སྐོང་བ་དག་ལ་སླ་བའི་
ཕྱིར། བསླབ་པ་གཞི་བཅུར་བསྟན་ཏེ། ཞེས་གསུངས་པའི་ཕྱིར།
དེ་ན་བླངས་འདས་སོ་དྲུག་བྱེད་པའི་རྒྱུ་མཚན་དེ་ལྟར་ཡིན་ཏེ། བར་མའི་བླངས་
འདས་གསུམ་དང་དགེ་ཚུལ་གྱི་དངོས་ཀྱི་བླངས་འདས་དགེ་སློང་གིས་སྡོམ་བསྡུས་སོ་
གསུམ་ཡོད་པའི་ཕྱིར་ཏེ། འདུལ་འཛིན་གྱི་དགེ་(༨བ)ཚུལ་གྱི་བསླབ་བྱ་ལས། སུམ་ཅུ་རྩ་
གསུམ་དུ་དབྱེ་བ་ནི། དེ་རྣམས་དགེ་སློང་ལ་བཅས་པ་སུམ་ཅུ་རྩ་གསུམ་དུ་མཛད་པ་
ལས་ཡིན་ཏེ། ཞེས་གསུངས་པའི་ཕྱིར་དང་། རྗེ་འདུལ་འཛིན་གྱི་སྡོམ་ལས་ཀྱང་། །སྲོག་
གཅོད་བཞི་དང་མ་བྱིན་ལེན། །མི་ཚངས་སྤྱོད་དང་རྫུན་དུ་སྨྲ། །གཞི་མེད་བག་ཙམ་དགེ་
འདུན་དབྱེན། །དེ་རྗེས་ཕྱོགས་དང་ཁྱིམ་སུན་འབྱིན། །རྫུན་དང་བཤེས་ངོར་འཕྱ་བ་
དང༌། །ཟས་ཅུང་ལྷག་མའི་སྐུར་འདེབས་དང་། །བསླབ་པ་སྤོང་དང་འབྲས་ཆན་འགེབ། །
ཆང་དང་གླུ་གར་རོལ་མོ་བྱེད། །རྒྱན་དང་ཁ་དོག་སྤོས་ཉུག་ཕྲེང༌། ཁྲི་དང་སྟན་ནི་ཆེ་མཐོ་
དང་། །ཕྱི་དྲོའི་ཁ་ཟས་གསེར་དངུལ་ལེན། །ཉམས་པ་རྣམ་པ་གསུམ་དག་སྟེ། །སུམ་ཅུ་
དྲུག་ནི་བླངས་ལས་འདས། །ཞེས་སོ། །
རྒྱས་པའི་སྡོམ་ནི། བླངས་འདས་ང་བརྒྱད་བར་མའི་ཉམས་པ་གསུམ། །སྲོག་གཅོད་
བརྒྱད་དང་མ་བྱིན་ལེན་པ་ལྔ། །འགྲོ་ལྔར་མི་ཚངས་སྤྱོད་ལྔ་རྫུན་སྨྲ་ལ། །ཕམ་འདྲ་གཅིག་
དང་བཤགས་བྱའི་རྫུན་བཅུ་གཉིས། །འབྲུ་དང་བཅོས་ཆང་འཐུང་གཉིས་གླུ་གར་རོལ། །
ཕྲེང་རྒྱན་སྤོང་དང་ཁ་དོག་བྱུགས་དེ་བདུན། ཁྲི་གཉིས་སྟན་གཉིས་ཕྱི་དྲོའི་བཟའ་བཅའ་
གཉིས། །འགྲོ་ལྔའི་རིན་ཆེན་བདག་གིར་འཛིན་པ་ལྔ། །ལྔ་བཅུ་པ་ལྔར་དགེ་ཚུལ་དངོས་
བླངས་འདས། །ཞེས་པ། འདུལ་འཛིན་གྲགས་པ་རྒྱལ་མཚན་གྱི་ལུགས་སོ། །རྒྱས་པར་

ཕྱེ་ན་བླངས་འདས་ང་བརྒྱད་ཡོད་དེ། བར་མའི་གསུམ་དགེ་ཚུལ་གྱིས་དངོས་བླངས་
ལས་འདས་པ་ང་ལྔ་(༩ན)ཡོད་པའི་ཕྱིར། དང་པོ་སླ། གཉིས་པ་ང་ལྔ་ཡོད་དེ། ཀཱ་རི་ཀ་
ལྔ་བཅུ་པ་ལས། དུད་འགྲོ་དང་ནི་སེམས་དམྱལ་དང་། །ཡི་དྭགས་འོན་ཏེ་ལྷ་ཡང་རུང་། །
བསད་ན་ངན་འགྲོར་ལྟུང་བ་ཡི། །སྡིག་པ་སྦོམ་པོ་ཐོབ་པར་འགྱུར། །ཞེས་གསུངས་པ་
ལྟར་མི་བསད་པའི་ཕམ་འདྲ་གཅིག་དང་། དུད་འགྲོ་འདེབས་སྤྱོད་གཉིས། དུད་འགྲོ་
དམྱལ་བ་ཡི་དྭགས། ལྷ་མིན་བསད་པའི་སྲོག་གཅོད་ལྔ་དང་སྲོག་གཅོད་ཀྱི་བླངས་འདས་
བརྒྱད་གང་ཞིག །ལྷག་མ་སྡོམ་ཚིག་ལྟར་མ་བྱིན་ལེན་འགྲོ་བའི་སྒོས་ལྔ་སོགས་ཡོད་
པའི་ཕྱིར། དང་པོ་གྲུབ་སྟེ། མཛོད་ལས། སྡོམ་པ་སེམས་ཅན་ཐམས་ཅད་ལ། །ཞེས་
གསུངས་པ་ལྟར་ངེས་པ་ལྔ་བྲལ་དུ་ལེན་དགོས་པའི་ཕྱིར། ལྷག་མའང་དེས་སྒྲུབ། གཉིས་
པ་ནི། བླངས་འདས་ཀྱི་དེ་ཆོས་ཅན། བསྡུ་ཚུལ་དུ་མ་ཡོད་དེ་མཁན་པོ་ལས་བླངས་པ་
དང་། སློབ་དཔོན་ལས་བླངས་པ་དང་། སྔར་བཤད་པ་ལྟར་དགེ་བསྙེན་དང་ཐུན་མོང་
ཡིན་མིན་གཉིས་དང་། གསོ་མི་རུང་བའི་ཕམ་འདྲ་བཞི་དང་། གསོ་རུང་གི་ལྷག་མ་དྲུག་
ལྟ་བུ་གཉིས་དང༌། འདུ་ཤེས་གཙོ་བ་ལྟུང་བ་གཞན་དང་། དངོས་པོ་གཙོ་བ་མི་ཚངས་སྤྱོད་
གཉིས་དང་བཅས་རང་གཉིས་སོགས་ཡོད་པའི་ཕྱིར། ཡང་ཡན་ལག་གསུམ་འདུས་ཏེ།
ཚུལ་ཁྲིམས་ཀྱི་ཡན་ལག །བག་ཡོད་ཀྱི་ཡན་ལག །བརྟུལ་ཞུགས་ཀྱི་ཡན་ལག་གསུམ་
དུ་འདུ་བའི་ཕྱིར་ཏེ། རྩ་བ་བཞི་སྤོང་བ་དང་དེའི་ཡན་(༩བ)ལག་མ་ཚང་བའི་ཉེས་པ་སྤོང་
བ་རྣམས། དང་པོ། མྱོས་འགྱུར་འཐུང་བ་སྤོང་བ་གཉིས་པ། གླ་སོགས་སྤོང་བ་གསུམ་
པ་ཡིན་པའི་ཕྱིར་ཏེ། དེ་གསུམ་གྱི་རིམ་པས་ཆེན་པོ་དང་འབྲིང་དང་ཆུང་ངུ་གསུམ་དུ་
བཞག་གོ །
བཞི་པ་གྲངས་ངེས་ནི། སུམ་བརྒྱ་བ་ལས། གང་ཞིག་སྲོག་གཅོད་གཞན་གྱི་ནོར་

འཕྲོག་དང་། །མི་ཚངས་སྤྱོད་རྫུན་གནོད་པའི་ཆང་ལ་སོགས། །གར་སོགས་ཕྲེང་སོགས་
མལ་ཆེ་མཐོ་བ་དང་། །ཕྱི་དྲོའི་ཁ་ཟས་དངུལ་རྣམས་ལེན་པ་སྤོང་། །ཞེས་པ་ལྟར་འོད་
ལྡན་དུ་བསླབ་ཚིག་དེ་བཅུ་རང་རང་གི་ཕྱོགས་མཐུན་དང་ལྷན་དུ་རྒྱས་པར་ལེའུ་བཅུ་
བྱས་པའི་འོག་ཏུ་ཁྱིམ་པའི་རྟགས་སྤོང་བ་དང་། རབ་བྱུང་གི་རྟགས་ལེན་པ་དང་མཁན་
པོར་གསོལ་བ་བཏབ་པ་སྟེ་དེ་གསུམ་ལ་ལེའུ་རེ་བྱས་ཤིང་། དེ་ཐམས་ཅད་ཀྱི་ཕྱོགས་
མཐུན་སྐྱབས་འགྲོ་སོགས་ལེའུ་གཅིག་བྱས་པས་བཅུ་གསུམ་ཡོད་ཀྱང་དགེ་ཚུལ་དངོས་
ཀྱི་བླངས་འདས་ལ་བཅུར་གྲངས་ངེས་ཏེ། ཡན་ལག་གི་དབྱེ་བ་སྔར་བཤད་པ་ལྟར་ཡོད་
ཀྱང་དགོས་པ་དང་དགག་བྱ་དང་ལྡོག་འཚམས་སྒོ་ནས་བཅུར་བཞག་པ་མངོན་འདུལ་
གཉིས་ཀའི་དགོངས་པར་སྣང་བའི་ཕྱིར། དགོས་པ་མང་པོ་སྲུང་མི་ནུས་སྙམ་པའི་སྐྲག་
པ་སྤངས་པའི་ཆེད་ཡིན་ཏེ། བྲི་ཛའི་བུ་ལ་བསླབ་པ་ཉིས་བརྒྱ་ལྔ་བཅུ་རྩ་གསུམ་བསླབ་
པ་གསུམ་དུ་བསྡུས༌ནས༌བསྟན༌པ་བཞིན་ཡིན་པའི་ཕྱིར་ཏེ། གཞི་ཞལ་ཤེས་ལས། དེ་
དག་མང་ཆེ་བ་མང་བས་བསྲུང་བར་མི་ནུས་སོ། །སྙམ་དུ་སྤ་སྐོང་བ་དག་ལ་བསྟན་སླ་
བར་བྱ་བའི་(༡༠ན)ཕྱིར་བསླབ་གཞི་བཅུར་བསྟན་ཏེ། དཔེར་ན་འཕགས་པ་རྒྱ་གར་བུ་
ལ་བསླབ་པ་གསུམ་བསྟན་པ་དང་འདྲའོ། །ཞེས་གསུངས་པའི་ཕྱིར། 
འཕགས་པ་རྒྱ་གར་བུ་ནི་ལུང་ལས་བྲི་ཛའི་བུ་ཞེས་བྱུང་ངོ་། །དེ་དག་ལྡོག་འཚམས་
བཅུ་གསུམ་སྒོས་བཅུ་གསུམ་དུ་གྲངས་ངེས་ཏེ། གཞན་སྲོག་ལ་གནོད་པ་ལས་ལྡོག་པར་
གཅིག་པས་སྲོག་གཅོད་སྤོང་བ་གཅིག་བྱས་པ་གང་ཞིག །ལོངས་སྤྱོད་ལ་གནོད་པ་ལྡོག་
པར་གཅིག་པས་མ་བྱིན་ལེན་སྤོང་གཅིག་བྱས་འཁྲིག་པའི་འདོད་ཆགས་ལས་ལྡོག་པས་
མི་ཚངས་སྤྱོད་སྤོང་བ་གཅིག་བྱས། བག་མེད་ཀྱི་གནས་ལ་ལྡོག་པ་ཆང་སྤོང་བ་གཅིག་
བྱས་རྒོད་བག་ལས་ལྡོག་པས་གར་སོགས་སྤོང་བ་གཅིག་བྱས་རྒྱགས་པ་ལས་ལྡོག་པས་

ཕྲེང་སོགས་སྤོང་བ་གཅིག་བྱས། འདོད་ཞེན་ཆེ་བ་ལས་ལྡོག་པས་ཁྲི་སྟན་ཆེ་མཐོ་སྤོང་
བ་གཅིག་བྱས། ཁ་ཟས་དུས་མིན་ཟ་བ་ལས་ཆགས་པ་ལྡོག་པས་ཕྱི་དྲོའི་ཁ་ཟས་སྤོང་བ་
གཅིག་བྱས། ཡོ་བྱད་དོན་མེད་པ་ལ་ཆགས་པ་ལྡོག་པས་རིན་ཆེན་བདག་གིར་བྱེད་པ་
སྤོང་བ་གཅིག་བྱས་པའི་ཕྱིར། 
དང་པོ་གྲུབ་སྟེ། སྲོག་གཅོད་པ་གཞན་གྱི་སྲོག་ལ་གནོད་པར་བྱེད་པ་ཡིན་པའི་ཕྱིར།
གཉིས་པ་གྲུབ་སྟེ། མ་བྱིན་པར་ལེན་པ་གཞན་གྱི་ལོངས་སྤྱོད་ལ་གནོད་པར་རིགས་
གཅིག་པའི་ཕྱིར། 
གསུམ་གྲུབ་སྟེ། མི་ཚངས་པར་སྤྱོད་པ་ནི་འཁྲིག་པའི་ཆགས་པར་གཅིག་པའི་ཕྱིར།
བཞི་པ་གྲུབ་སྟེ། རྫུན་རྣམས་ནི་གཞན་སླུ་བར་གཅིག་(༡༠བ)པའི་ཕྱིར།
ལྔ་པ་གྲུབ་སྟེ། ཆང་གཉིས་འཐུང་བ་བག་མེད་ཀྱི་གནས་སམ་རྒྱུ་ཡིན་པའི་ཕྱིར་ཏེ།
བག་མེད་ཅེས་པ་ནི་དོན་ཉམས་ལ་དོན་ངན་པ་འཕེལ་བའི་མིང་ཡིན་པའི་ཕྱིར། ལུང་
སྡོམ་ཆོ་ག་ལས། འབྲས་བུའི་ཆང་དང་བཅོས་པའི་ཆང་མྱོས་པར་འགྱུར་པ་བག་མེད་
པའི་གནས། ཞེས་དང་། དེའི་གཞི་ཞལ་ཤེས་ལས་ཀྱང་། བག་མེད་པའི་གནས་ཞེས་བྱ་
བ་ནི་འབྲས་བུའི་ཆང་དང་བཅོས་པའི་ཆང་གི་མཚན་ཉིད་དེ། བག་མེད་པ་ཞེས་བྱ་བ་ནི་
དོན་ཉམས་ལ་དོན་མིན་པ་ནི་འཕེལ་བའོ། །གནས་ཞེས་བྱ་བ་ནི་དེའི་རྒྱུ། ཞེས་གསུངས་
པའི་ཕྱིར། 
དྲུག་པ་གྲུབ་སྟེ། གླུ་གར་སོགས་ནི་རྒོད་བག་གི་རང་བཞིན་ཡིན་པས་དེ་དག་སྤོང་
བ་གཅིག་བྱས་པའི་ཕྱིར་ཏེ། གཞི་ཞལ་ཤེས་ལས། དེ་ལ་གླུ་གར་དང་རོལ་མོ་སྒྲ་སྤོང་བ་
ནི་བསླབ་པའི་གཞི་གཅིག་སྟེ། རྒོད་བག་གི་རང་བཞིན་ཡིན་པའི་ཕྱིར། ཞེས་སོ། །
བདུན་པ་གྲུབ་སྟེ། དེ་དག་གི་རྒྱགས་པ་སྐྱེད་པར་འདྲ་བས་དེ་སྤོང་བ་གཅིག་བྱས་

པའི་ཕྱིར་ཏེ། གཞི་ཞལ་ཤེས་ལས། ཕྲེང་བ་དང་སྤོས་ཉུག་པ་དང་རྒྱན་དང་ཁ་དོག་འཆང་
བ་སྤོང་བ་ནི་བསླབ་པ་གཉིས་པ་སྟེ། རྒྱགས་པ་སྐྱེད་པའི་ཕྱིར་རོ། །ཞེས་སོ། ། 
བརྒྱད་པ་གྲུབ་སྟེ། ཁྲི་སྟན་ཆེ་མཐོ་བྱེད་པ་ནི་འདོད་ཞེན་ཆེ་བ་ཡིན་པས་དེ་སྤོང་བ་
གཅིག་བྱས་པའི་ཕྱིར་ཏེ། གཞི་ཞལ་ཤེས་ལས། ཁྲི་སྟན་མཐོན་པོ་དང་ཁྲི་སྟན་ཆེན་པོ་སྤོང་
བ་ནི་བསླབ་པའི་གཞི་གསུམ་པ་སྟེ། འདོད་ཞེན་ཆེ་བ་ཡིན་པའི་ཕྱིར་རོ། །ཞེས་སོ། །
དགུ་པ་གྲུབ་སྟེ། དུས་མིན་དུ་ཟས་ཟ་བ་ཁྱིམ་པའི་བརྟུལ་(༡༡ན)ཞུགས་ཡིན་པས་
དེ་སྤོང་བ་ཆོས་འདི་བའི་བརྟུལ་ཞུགས་ཀྱིས་རང་བཞིན་གཅིག་ཡིན་པའི་ཕྱིར་ཏེ། གཞི་
ཞལ་ཤེས་ལས། དུས་མིན་པའི་ཟས་སྤོང་བ་ནི་བསླབ་པའི་གཞི་བཞི་པ་སྟེ་བརྟུལ་ཞུགས་
ཀྱི་ངོ་བོ་ཉིད་ཡིན་པའི་ཕྱིར་རོ། །ཞེས་སོ། ། 
བཅུ་པ་གྲུབ་སྟེ། དེ་དག་འཛིན་པ་དོན་མེད་པར་གཅིག་པས་དེ་སྤོང་བ་གཅིག་བྱས་
པའི་ཕྱིར་ཏེ། གཞི་ཞལ་ཤེས་ལས། གསེར་དངུལ་ལེན་པ་སྤོང་བ་ནི་བསླབ་པའི་གཞི་ལྔ་
པ་སྟེ། ཡོ་བྱད་དོན་མེད་པ་ཡིན་པའི་ཕྱིར་རོ། །ཞེས་སོ། །སྤོས་ཉུག་པ་སོགས་ཀྱི་དོན་
ཡོད་དེ། སྤོས་ཉུག་པ་ནི་རྫས་དྲི་ཞིམ་པོས་ལུས་བྱུགས་པ་དང་། རྒྱན་ནི་མགུལ་རྒྱན་གདུ་
བུ་རྒྱན་ཅན་དང་དཔུང་རྒྱན་སོགས་དང་། ཁ་དོག་ནི་གུར་ཀུམ་དང་ག་བུར་སོགས་ཀྱིས་
ལུས་ལ་རི་མོ་བྱེད་པ་དེ་ཡིན་པའི་ཕྱིར། བཅུ་གསུམ་གྱི་ལྷག་མ་གསུམ་ནི་ལྡོག་འཚམ་
གསུམ་གྱི་སྒོ་ནས་གསུམ་དུ་བཞག་སྟེ། མཁན་པོར་ཁས་ལེན་པ་དང་ཁྱིམ་པའི་རྟགས་
སྤོང་བའི་ཁས་ལེན་རབ་བྱུང་གི་རྟགས་ལེན་པའི་ཁས་ལེན་དང་གསུམ་ཡོད་པའི་ཕྱིར།
དེར་ཐལ། དེ་གསུམ་ནི་བླང་བའི་ཕྱོགས་མཐུན་ཞེས་པའི་ཚིག་ཟུར་གྱི་བླངས་པ་དེ་ཡིན་
པའི་ཕྱིར་ཏེ། སུམ་བརྒྱ་པ་ལས། བླངས་པའི་ཕྱོགས་མཐུན་རྣམས་ལ་ཡིད་ཀྱི་འགྱུར། །
ཞེས་གསུངས་པའི་ཕྱིར། ཁྱབ་སྟེ། འདིས་སྲོག་གཅོད་སོགས་སྤོང་བ་བཅུ་དང་དེ་གསུམ་

བླངས་པར་བཤད་པའི་ཕྱིར་ཏེ། དེའི་རང་འགྲེལ་འོད་ལྡན་ལས། བླངས་པ་ཞེས་བྱ་བ་
ནི་སྲོག་གཅོད་སྤོང་(༡༡ཁ)བ་ལ་སོགས་པ་དང་དེ་བཞིན་དུ་ཁྱིམ་པའི་རྟགས་སྤོང་བ་དང་
རབ་ཏུ་བྱུང་བའི་རྟགས་ཡང་དག་པར་ལེན་པ་དང་མཁན་པོར་ཁས་ལེན་པའོ། །ཞེས་
གསུངས་པའི་ཕྱིར། 
དགེ་ཚུལ་གྱི་སྡོམ་པའི་ངོ་བོའི་སྐབས་སུ་ཡང་སུམ་བརྒྱ་བར། ཕྱི་དྲོའི་ཁ་ཟས་དངུལ་
ནི་སྤོང་བ་སྟེ། ཉོན་མོངས་དགྲ་གཡུལ་རྒྱལ་བྱེད་ཚུལ་ཁྲིམས་ཏེ། དགེ་ཚུལ་བརྟུལ་ཞུགས་
ཆུ་ལོན་བརྩིགས་པ་དང༌།ཞེས་སྤོང་བའི་ཚུལ་ཁྲིམས་ཉོན་མོངས་དགྲ་ལས་རྒྱལ་བྱེད་
དང་དེ་ཡང་དགེ་ཚུལ་གྱི་བརྟུལ་ཞུགས་ནི་ལུས་ངག་གི་ཚུལ་འཆལ་འགོག་པའི་གཏོད་
པའམ། རྟེན་པ་ཆུ་ལོན་བརྩིགས་པ་ལྟ་བུར་བཤད་པའི་ཕྱིར་ཏེ། འོད་ལྡན་ལས། ཉེ་
བར་སྟོན་པར་བྱེད་པ་ཡིན་པའི་དོན་གྱིས་ཆུ་ལོན་བརྩིགས་པ་དང་འདྲ་བས་དགེ་ཚུལ་གྱི་
ནི་བརྟུལ་ཞུགས་ཀྱི་ཆུ་ལོན་བརྩིགས་པ་ཡིན་ནོ། །དགེ་ཚུལ་གྱི་བརྟུལ་ཞུགས་ནི་འདིར་
རབ་ཏུ་བྱུང་བ་ལ་བྱ་སྟེ་ཆོས་འདི་བ་རྣམས་ཀྱི་ཆོས་ཡིན་ནོ། །ཞེས་གསུངས་པའི་ཕྱིར།
དེས་ན་ཁྱིམ་པའི་རྟགས་སྤོང་བ་དང་རབ་བྱུང་གི་རྟགས་ལེན་པ་གཉིས་སོ་སོར་བྱེད་
དགོས་གྲངས་གཅིག་ཏུ་གཏན་ནས་མ་རུང་སྟེར་བ་བྱུང་ཞུ་དུས་དང༌། སྡོམ་པའི་དུས་
གཉིས་གར་སོ་སོར་བརྗོད་པའི་ཕྱིར་དང༌། ཁྱིམ་པའི་རྟགས་མི་ལྡན་པ་ལ་རབ་བྱུང་གི་
རྟགས་བླངསཔའི་གང་ཟག་དུ་མ་ཡོད་པའི་ཕྱིར།
ལྔ་པ་གོ་རིམ་ནི། སྤྱིའི་གོ་རིམ་ལྕི་རིམ་ཡིན་ཏེ། ཀུན་ལས་རྩ་ལྟུང་བཞི་ལྕི། གར་
སོགས་དེ་དག་(༡༢ན)ལས་ཡང་བའི་ཕྱིར། ལྕི་རིམ་ནས་སྟོན་པའི་དགོས་པ་ཡོད་དེ། ལྕི་
བ་དག་སྤང་བྱའི་གཙོ་བོ་ཡིན་པས་ཐོག་མར་ཤེས་དགོས་པའི་ཕྱིར་ཏེ། དེ་མ་ཤེས་བར་
རྩ་ལྟུང་གང་རུང་གཅིག་སྤྱད་ན་ཡང་གསོ་མི་རུང་དུ་འགྱུར་པའི་ཕྱིར། བྱེ་བྲག་སོ་སོའི་གོ་

རིམ་ནི། ཕམ་འདྲ་བཞི་ནི་མི་དགེ་བཅུའི་དང་པོ་དང་གོ་རིམ་བསྟུན། གླུ་སོགས་འཇིག་
རྟེན་གྱི་འདོད་ཡོན་ལ་སྤྱོད་པའི་གོ་རིམ་དང་བསྟུན་པ་ཡིན་ཏེ། རྒྱལ་པོ་སོགས་གཙོ་བོ་
དག་འདོད་ཡོན་ལ་སྤྱོད་པའི་ཚེ་ཕལ་ཆེར་གར་དང་གླུ་དང་རོལ་མོས་བསུ། དེའི་འོག་ཏུ་
རྒྱན་ཕྲེང་འདོགས། དེའི་འོག་ཏུ་མཐོན་པོ་དང་ཆེན་པོར་འཇོག །དེའི་རྗེས་སུ་བཟའ་
བཅའ་སྟོབས། དེའི་འོག་ཏུ་རིན་པོ་ཆེ་སོགས་འབུལ་བ་དང་བསྟུན་པའི་ཕྱིར། འཇིག་
རྟེན་པའི་ལོངས་སྤྱོད་ཚུལ་དང་གོ་རིམ་བསྟུན་པའི་དགོས་པ་ཡོད་དེ། འདོད་ཡོན་ལ་
ཞེན་པ་འཁོར་བའི་སྡུག་བསྔལ་མྱོང་བའི་གཙོ་བོར་ཤེས་ཆེད་དང་། གླུ་གར་སོགས་བྱེད་
པ་རྣམས་ཀྱང་ཐར་པར་མི་ཕྱོགས་ཤིང་འཁོར་བའི་ཕུན་ཚོགས་ལ་ཆགས་པའི་རྒྱུར་ཤེས་
ཆེད་ཡིན་པའི་ཕྱིར། ཇི་སྐད་དུ་སུམ་བརྒྱ་པ་ལས། བྲོ་གར་གླུ་དང་རོལ་མོའི་སྒྲ་ཡང་དུ། །
བརྟུལ་ཞུགས་ཅན་གྱིས་རང་ངམ་གཞན་བྱ་མིན། །འདི་འདིར་འཁོར་བ་ལ་ཆགས་རྒྱུ་
ཡིན་ནོ། །ཞེས་སོ། ། 
དྲུག་པ་སྒྲ་བཤད་ནི་སློབ་དཔོན་དང་མཁན་པོ་ཅི་རིགས་ལས་ཆོ་གས་བླངས་པ་
ལས་འདས་པ་སྟེ་རལ་བའམ་འགལ་བས་ན་བླངས་འདས་(༡༢བ)ཞེས་བྱ་སྟེ། བླངས་པ་
ནི་ཁས་བླངས་པ་ལ་བྱེད་ཅིང་འདས་པ་ནི་བྲལ་བའམ་རལ་བའམ་འགལ་བ་ལ་བྱེད་
པའི་ཕྱིར། དང་པོ་གྲུབ་སྟེ། ཊཱིཀྐ་ལས། དེ་དག་གིས་བླངས་པ་ཞེས་བྱ་བ་ནི་དགེ་ཚུལ་གྱི་
སྲོག་གཅོད་པ་སྤོང་བ་ལ་སོགས་པ་བསླབ་པ་གཞི་བཅུ་བླངས་པ་དང་། དགེ་སློབ་མས་
ཆོས་དྲུག་དང་རྗེས་སུ་མཐུན་པའི་ཆོས་དྲུག་བླངས་པ་སྟེ། ཞེས་དང་། ཡང་ཊཱིཀ་ཀ་ལས་
ཀྱང་། རབ་ཏུ་བྱུང་བའི་རྟགས་ཡང་དག་པར་ལེན་ཏོ་ཞེས་གསུངས་པའི་ཚིག་གང་ཡིན་
པ་དེ་ནི་རེ་ཞིག་བླངས་པ་ཡིན་པས། ཞེས་གསུངས་པའི་ཕྱིར། གཉིས་པ་གྲུབ་སྟེ། ཊཱིཀྐ་
ལས། དེ་དག་ལས་འདས་ཤིང་དྲལ་ན་ཡང་ཉེས་བྱས་སོ། །ཞེས་དང་། ཡང་ཊཱིཀྐ་ལས་

ཀྱང༌། དེ་དག་ལས་འདས་ཤིང་འགལ་བར་བྱས་པ་ཞེས་གསུངས་པའི་ཕྱིར།
བདུན་པ་ཅིར་འགྱུར་ནི། · རྩ་བ་བཞི་ལས་སྤྱད་ནས་ཕམ་འདྲའི་ཉེས་བྱས་དང་།
བླངས་འདས་ལྷག་མ་དགུ་ལ་སྤྱད་ན་བཤགས་བྱའི་ཉེས་པར་འགྱུར་བའི་ཕྱིར། དང་པོ་
གྲུབ་སྟེ། ཕམ་པ་འཆབ་བཅས་བཞིས་ཚེ་དེ་སྡོམ་པ་གསོ་མི་རུང་དང་། ཕམ་པ་འཆབ་
མེད་བཞིས་སྡོམ་པ་གསོ་རུང་བྱེད་པ་བཞིན་དུ། དགེ་ཚུལ་ཕ་མ་དགེ་སློབ་མས་ཀྱང་རྩ་
བ་བཞི་འཆབ་བཅས་ཀྱི་གསོ་མི་རུང་དང་། འཆབ་མེད་ལ་གསོ་རུང་བ་དགེ་སློང་གི་ཕམ་
པ་དང་འདྲ་བས་ན་ཕམ་འདྲ་ཞེས་བཤད་པའི་ཕྱིར། ཟུར་དང་པོ་གྲུབ་སྟེ། སུམ་བརྒྱ་པ་
ལས། མི་གསོད་ལ་སོགས་བཞི་རྣམས་ཀྱིས། །དགེ་ཚུལ་(༡༣ན)ལས་ནི་ཉམས་འགྱུར་
དང་། །དགེ་སློང་བཞིན་དུ་དགེ་ཚུལ་ཡང་། །ཕྱིས་ནས་སྡོམ་སྐྱེའི་སྐལ་པ་མེད། །ཅེས་
གསུངས་པའི་ཕྱིར།
། དགེ་ཚུལ་ལ་ཕམ་པ་མི་འཇོག་པ་ནི་བསྙེན་པར་རྫོགས་པར་མ་རྫོགས་ཀྱི་ཁྱད་པར་
འབྱེད་པའི་ཆེད་ཡིན་པའི་ཕྱིར། བྱེ་བྲག་བཤད་པ་ལས། དགྲ་བཅོམ་ཉེཪ་སྦས་ཀྱི་
བསྙེན་པར་རྫོགས་པ་གཅིག་གིས་བྱེ་བྲག་བསྟན་པའི་ཕྱིར་རོ། །ཞེས་གསུངས་པའི་
ཕྱིར། རྟགས་ཟུར་གཉིས་པ་གྲུབ་སྟེ། འོད་ལྡན་ལས། འོ་ན་དགེ་ཚུལ་ལ་བསླབ་པ་བྱིན་
པ་ཡོད་དམ་ཞེ་ན་ཡོད་དེ། ཞེས་གསུངས་པའི་ཕྱིར།
ལྷག་མ་དགུ་བཤགས་བྱའི་ཉེས་བྱས་སུ་གྲུབ་སྟེ། སུམ་བརྒྱ་པ་ལས། གཞན་དག་
ཇི་ལྟ་བར་ནི་བཤགས། །ཞེས་གསུངས་པའི་ཕྱིར།

གཉིས་པ་བླངས་འདས་དེ་དག་གི་ཕྱོགས་མཐུན་བཤད་པ་ལ། རྟོགས་སླ་བའི་ཕྱིར་
དུ་ཐོག་མར་ཉེས་མེད་གནང་བ་བཤད་པ་དང་ཕྱོགས་མཐུན་དངོས་བཤད་པ་དང་
གཉིས། དང་པོ་ནི། བསྙེན་རྫོགས་ལྟུང་བར་བཅས་ཀྱང་རབ་ཏུ་བྱུང་བ་ལ་བསྙེན་པར་
རྫོགས་པ་ལ་ཉེས་མེད་དུ་གནང་བ་བྱེད་དང་བཅོ་བརྒྱད་ཡོད་དེ། བྱེ་བྲག་བཤད་མཚོ་
ལས། འཆང་བ་༡དང་ནི་འབྲལ་བ་༢དང༌། །དེ་བཞིན་ས་ནི་རྐོ་བ་༣དང་། །རིན་ཆེན་རེག་
༤དང་མེ་ལ་རེག༥ །བཏང་ནས་ཟ་བར་བྱེད་པ༦དང་། །ལྗོན་ཤིང་འཛེག་༧དང་ཤིང་གཅོད་
༨དང་། །བྱིན་ལེན་མ་བྱས་ཟ་བ་༩དང་། །རྩྭ་སྔོན་མི་གཙང་འདོར་བ་༡་དང་། །དེ་བཞིན་
གསོག་(༡༣བ)འཇོག་ཟ་བ་༡༡དང་། །ས་བོན་འཇོམས་དང་༡༢བསླབ་པའི་གཞི༡༣། །
ཞེས་དང་། །དེའི་སྟེང་དུ་ཟླ་འཇོག་༡༤དགོན་པའི་འབྲལ་བ་༡༥དང་། །གསོག་འཇོག་བྱེད་
༡༦དང་དགེ་ཚུལ་ཉལ༡༧། །མི་སྨྲ་བགྲོ་དང་༡༨བཅོ་བརྒྱད་དོ། །ཞེས་གསུངས་པའི་ཕྱིར།
དེ་དག་ལས་དགེ་ཚུལ་ལ་ཕྱེད་དང་བཅོ་བརྒྱད་དམ་དགེ་སློང་གི་སྡོམ་བསྡུས་ལྟར་ན་ཕྱེད་
དང་བཅུ་བདུན་ཡོད་དེ། ཤིང་གཅོད་པ་སྟེ་མྱུ་གུ་སོགས་སྐྱེ་བ་གཅོད་པ་དང་ས་བོན་
འཇོག་པ་གཉིས། །དགེ་སློང་མ་ལྟར་སོ་སོར་བྱས་ན་ཕྱེད་དང་བཅོ་བརྒྱད་དང་། དགེ་
སློང་གི་སྡོམ་བསྡུས་ལྟར་གཅིག་དུ་བྱས་ན་ཕྱེད་དང་བཅུ་བདུན་ཡིན་པའི་ཕྱིར་ཏེ། འདུལ་
འཛིན་བསླབ་བྱ་ལས། གཉིས་རིམ་པ་བཞིན་དགེ་སློབ་མ་ལ་བཤགས་པ་བྱ་དང་ལྟུང་
མེད་ཀྱི་བསླབ་པའི་གཞི་གཉིས་སུ་མཛད་པས་དགེ་ཚུལ་ལྟུང་མེད་གཉིས་སུ་ཕྱེ་ཡང་།
དེ་གཉིས་ནི་དགེ་སློང་གི་སྡོམ་གྱིས་བསྡུས་པ་ལྟར་བསླབ་པའི་གཞི་གཅིག་ཏུ་འགྱུར་བ་

ལྟུང་མེད་ཕྱེད་དང་བཅུ་བདུན་ཏེ། ཞེས་གསུངས་པའི་ཕྱིར། 
འཆང་བལ་གོས་འཆང་བ་དང༌ལྷུང་བཟེད་འཆང་བ་གཉིས་བྱས་ནས། དེ་བཞིན་
ས་རྐོ་བ་མན་ཆད་ཀྱིས་རེ་རེ་སྟོན་ཏོ། །
༈ གཉིས་པ་ཕྱོགས་མཐུན་ལ་ཕྱོགས་ངོས་བཟུང་བ་དང་། དབྱེ་བ། བསྡུ་བ། འདས་
ན་ཅིར་འགྱུར་བཞི་ལས། དང་པོ་ནི། འདིའི་ཕྱོགས་ལ་བླང་བྱའི་ཕྱོགས་དང༌། བླངས་པ་
ལས་འདས་པའི་ཕྱོགས་གཉིས་ཡོད་དེ། སྲོག་གཅོད་སོགས་སྤོང་བར་ཁས་བླངས་པའི་
ཕྱོགས་ནི་གཞན་ལ་རྣམ་པར་འཚེ་བ་སྤོང་(༡༤ན)བ་དང་། བརྡེགས་པ་སོགས་སྤོང་བ་
རྣམས་ཁས་བླངས་དེ་ལ་བརྟེན་པ་དེའི་ཤན་ཡིན་པ་གང་ཞིག །སྲོག་གཅོད་སོགས་སྤོང་
བར་ཁས་བླངས་པ་དེ་འདས་ཀྱི་ཕྱོགས་ནི་དེ་ལ་བརྟེན་པ་དང༌། དེའི་ཤན་ཏུ་འཇོག་པའི་
ཕྱིར། དང་པོ་གྲུབ་སྟེ། དེ་དངོས་སུ་ཁས་བླངས་ཀྱང་དེ་ལ་བརྟེན་པ་གཅིག་ལ་དེའི་
ཕྱོགས་མཐུན་དུ་འཇོག་པའི་ཕྱིར། དཔེར་ན་མི་ཚངས་པར་སྤྱོད་པ་སྤོང་བའི་ཕྱོགས་
མཐུན་ནི་ཁུ་བ་འབྱིན་པ་སྤོང་བ་དང་འཁྲིག་ཚིག་དང་བསྙེན་བཀུར་བསྔགས་པ་སོགས་
སྤོང་བར་ཁས་མ་བླངས་ཀྱང་བླངས་པའི་ཕྱོགས་གཏོགས་ཡིན་པའི་ཕྱིར་ཏེ། འོད་ལྡན་
ལས། བླངས་པའི་ཕྱོགས་དང་མཐུན་པ་ནི། དཔེར་ན་མི་ཚངས་པར་སྤྱོད་པ་སྤོང་བ་ནི་
ཁུ་བ་འབྱིན་པ་སྤོང་བ་ལ་སོགས་པ་ལྟ་བུ་སྟེ། མ་བླངས་སུ་ཟིན་ཀྱང་བླངས་པ་དང་ཤན་
འདྲ་བ་ཡིན་པས་ཕྱོགས་མཐུན་པ་རྣམས། ཞེས་གསུངས་པའི་ཕྱིར།
གཉིས་པ་གྲུབ་སྟེ། དཔེར་ན་སྲོག་གཅོད་པ་ནི་སྲོག་གཅོད་སྤོང་བར་ཁས་བླངས་པ་
ལས་འདས་པ་དངོས་ཡིན་ལ། དངོས་སུ་ཁས་མ་བླངས་ཀྱང་སྲོག་གཅོད་ཀྱི་ཕྱོགས་
གཏོགས་སམ་ཤན་མ་དེ་ལ་བརྟེན་པའི་ཕྱོགས་མཐུན་ནི། རྣམ་པར་འཚེ་བ་དང་། བརྡེགས་
པ་སོགས་ཡིན་པ་ལྟར་གཞན་བཅུ་གཉིས་ལའང་འདྲ་བའི་ཕྱིར་ཏེ། འོད་ལྡན་ལས། དེ་

ལ་སྲོག་གཅོད་པའི་ཕྱོགས་དང་མཐུན་པ་ནི། དཔེར་ན་གསོད་པའི་དངོས་པོ་མ་གཏོགས་
པ་དང་། རྣམ་པར་འཚེ་བ་དང་། དམག་གི་ནང་དུ་ཞུགས་པ་དང་། བརྡེགས་པ་དང་།
འགྱོད་པ་སྐྱེད་པ་དང༌། གཟས་པ་དང་། བསྔགས་པ་ལ་སོགས་པའོ། །ཞེས་པ་ནས། མི་
ཚངས་པར་སྤྱོད་པའི་ཕྱོགས་དང་མཐུན་པ་ནི་ཁུ་བ་འབྱིན་པ་དང་འཁྲིག་ཚིག་དང་།
བསྙེན་བཀུར་བསྔགས་པ་དང༌། གཉེན་བྱེད་པ་ལ་སོགས་པས་ཏེ། དེ་རྣམས་ཀྱང་བསླབ་
པའི་གཞི་རེ་རེ་ལ་དཔེར་བརྗོད་པར་བལྟ་བར་བྱའོ། །ཞེས་གསུངས་པའི་ཕྱིར། དེས་
གཞན་བཅུ་གཉིས་ལ་སོ་སོར་ཕྱོགས་གཉིས་གཉིས་ཤེས་པར་བྱའོ། ། 
གཉིས་པ་ནི་སྤངས་བྱའི་ཕྱོགས་མཐུན་ཡན་ལག་སོ་སོར་དབྱེ་ན་ཤིན་ཏུ་མང་ཡང་
དགེ་སློང་སྡོམ་བསྡུས་ཀྱི་དབང་དུ་བྱས་ན་ཉིས་བརྒྱ་དང་ཕྱེད་དང་བཅོ་ལྔ་སོགས་ཡོད་དེ།
དགེ་སློང་ཕའི་ཁྲིམས་ཉིས་བརྒྱ་དང་ལྔ་བཅུ་རྩ་གསུམ་ལས་སྲོག་གཅོད་བཞི་རྫུན་བཅུ་
གསུམ་མ་བྱིན་ལེན་མི་ཚངས་སྤྱོད། ཆང་། ཕྱི་དྲོའི་ཁ་ཟས། ཁ་མ་བསྒྱུར་བའི་གོས་གྱོན་
པ་སྟེ་བླངས་འདས་ཉི་ཤུ་རྩ་གཉིས་དང་། ལྟུང་མེད་ཕྱེད་དང་བཅུ་བདུན་ཏེ། སྡོམ་བསྡུས་
ཀྱི་སུམ་ཅུ་རྩ་ཕྱེད་དང་དགུ་མ་གཏོགས་པའི་ལྷག་མ་རྣམས་ཕྱོགས་མཐུན་ཡིན་ལ་དེར་
མ་གཏོགས་པའི་གཞི་བསྡུས་ཀྱང་ཡིན་པའི་ཕྱིར། དགེ་ཚུལ་བསླབ་བྱ་ལས། བླངས་
འདས་ཉི་ཤུ་རྩ་གཉིས་དང་། ནས། ཕྱེད་དང་བཅུ་བདུན་ཏེ། སུམ་ཅུ་རྩ་ཕྱེད་དང་དགུ་མ་
གཏོགས་པ་དེའི་ལྷག་མ་འབྱིན་པ་ན། ཆུའི་ནང་དུ་མཆིལ་མ་འདོར་བའི་བར་ཉིས་བརྒྱ་
དང་ཕྱེད་དང་བཅོ་ལྔ་དང་། ཞེས་སོགས་གསུངས་པའི་ཕྱིར་དང་། གཞི་བཅུ་བདུན་གྱིས་
བསྡུས་པའི་དགེ་སློང་ལ་ཉེས་བྱས་སུ་བཤད་པ་རྣམས་ཀྱང་ཡིན་པའི་ཕྱིར་ཏེ། དེ་དག་
(༡༥ན)ཕྱོགས་མཐུན་དེ་ལྟར་ཡོད་པས་གཉེན་པོའི་ཕྱོགས་མཐུན་ཡང་འབྱིན་པ་སྤོང་བ་
ནས། ཆུའི་ནང་དུ་མཆིལ་མ་འདོར་བ་སྤོངས་བའི་བར་སྡོམ་བསྡུས་ཉིས་བརྒྱ་དང་ཕྱེད་

དང་བཅོ་ལྔ་དང་བཞི་བཅུའི་ཕྱོགས་མཐུན་བཅུ་སོགས་ཡོད་པའི་ཕྱིར། 
གསུམ་པ་བསྡུ་བ་ནི་ཕྱོགས་མཐུན་ལ་བསྡུས་ན་གཞི་བཅུ་ལས་བྱུང་བ་བཅུ་འདུ་སྟེ།
གཞི་བཅུ་བདུན་ནས་བཤད་པའི་ཕྱོགས་མཐུན་ཐམས་ཅད་དེར་འདུ་བའི་ཕྱིར། གསུམ་
པ་བསྡུ་བ་ནི་ཕྱོགས་མཐུན་ལ་བསྡུ་ན་གཞི་བཅུ་ལས་བྱུང་བ་བཅུར་འདུ་སྟེ། གཞི་བཅུ་
བདུན་ནས་བཤད་པ་དང་རྣམ་འབྱེད་ནས་བཤད་པའི་ཕྱོགས་མཐུན་ཐམས་ཅད་དེར་
འདུ་བའི་ཕྱིར། བྱེ་བྲག་བཤད་མཚོ་ལས། འཆང་བ་དང་ནི་འབྲལ་བ་དང་། ནས། ས་
བོན་འཇོམས་དང་འབྲལ་བའི་གཞི། །བཅུ་པོ་རྣམས་ནི་མ་གཏོགས་པ། །སོ་སོར་ཐར་
བར་བསྟན་པ་དང་། །བླངས་པའི་ཕྱོགས་མཐུན་ཤེས་པར་བྱ། །ཞེས་གསུངས་པའི་ཕྱིར།
གཞི་བཅུ་ལ་བླངས་འདས་བཅུ་ཡོད་ཅིང་། ཕྱོགས་མཐུན་ཐམས་ཅད་དེ་བཅུའི་ཕྱོགས་
མཐུན་བཅུར་འདུ་བའི་ཕྱིར། གཞི་བཅུའི་ཕྱོགས་མཐུན་ཡོད་དེ་རྟགས་ཀྱི་གཞི་ལས་བྱུང་
བ་དང་། སློང་བའི་དང་སྣོད་ཀྱི་དང་། ལོངས་སྤྱོད་ཀྱི་དང་། འཕྱར་གཡེང་གི་དང་།
འདོད་པའི་དང་། གནོད་པའི་དང་། གནས་པའི་དང་། མི་གུས་པའི་དང་། མི་སྦྱོར་བའི་
སྟེ་ཐམས་ཅད་ལ་གཞི་ལས་བྱུང་བ་བཅུའི་ཕྱོགས་མཐུན་ཡོད་པའི་ཕྱིར། དང་པོ་དྲུག་
ཡོད་དེ། དང་པོ་རྟགས་ཀྱི་གཞི་ལས་བྱུང་བ་ནི་སྐྲ་བྲེག་མ་ལེགས་པ་དང་འདོམ་གྱི་སྤུ་
འདྲེགས་པ་ལྟ་བུ་ལུས་ཀྱི་དང་། ཁྱིམ་པ་དང་གོས་དང་འདྲ་བ་ཁ་དོག་སོགས་ཆེས་(༡༥བ)
ཚད་དུ་མ་ལོངས་པའམ། ལྷག་པ་གོས་དང་ལྷུང་བཟེད་ཁ་དོག་ཚང་དབྲལ་བ་སྣོད་ཀྱི་
རྟགས་གསུམ་ལྟ་བུ་དང་། གཉིས་པ་སློང་བའི་ནི། ཉེ་དུ་མ་ཡིན་པ་ལ་མི་རིགས་པའི་
ཟས་སམ་གོས་སོགས་སློང་བ་དང་། གསུམ་པ་སྣོད་ཀྱི་བ་སོའི་ཁབ་རལ་བྱས་པ་སོགས་
དང་། བཞི་པ་ལོངས་སྤྱོད་ཀྱི་ནི། སྒོག་བཙོང་ཟ་བ་སོགས་དང་། ལྔ་པ་འཕྱར་གཡེང་གི་
ནི། ཆུ་ལ་རྩེ་བ་སོགས་དང་། དྲུག་པ་འདོད་པའི་ནི། སྨྲག་ཅན་བྱེད་པ་དང་འཁྲིག་ཚིག་

སོགས་ཡིན་པའི་ཕྱིར་ཏེ། ཊཱིཀྐ་ལས། རྟགས་དང་སློང་དང་སྣོད་དང་ནི། །ལོངས་སྤྱོད་
འཕྱར་གཡེང་འདོད་པ་དང༌། །ཞེས་སོ། །
ཕྱི་མ་བཞི་ཡོད་དེ། བདུན་པ་གནོད་པའི་གཞི་བྱུང་གི་ཕྱོགས་མཐུན་ནི་ཚིག་རྩུབ་སྨྲ་
བ་སོགས་དང་། བརྒྱད་པ་གནས་པའི་ནི་ཁྱིམ་པ་དང་ཚུལ་ཁྲིམས་འཆལ་བ་སོགས་དང་
ལྷན་ཅིག་ཉལ་བ་སོགས་དང་། དགུ་པ་མ་གུས་པའི་ནི། སློབ་དཔོན་དང་སྡོམ་བརྩོན་
རྒན་པར་མི་གུས་པ་སོགས་དང་། བཅུ་པ་མི་སྦྱོར་བའི་གཞི་བྱུང་ནི་གསོ་སྦྱོང་དང་དགག་
དབྱེ་དབྱར་གནས་མི་བྱེད་པ་ལྟ་བུ་ཡིན་པའི་ཕྱིར། ཊཱིཀྐ་ལས། གནོད་པ་དང་ནི་གནས་
པ་དང༌། །མ་གུས་མི་སྦྱོར་གཞི་ལས་བྱུང་། ཞེས་སོ། །ཡང་དེ་དག་བསྡུས་ན་གཞི་བཅུ་
བདུན་གྱིས་བསྡུས་པ་དང་། རྣམ་འབྱེད་ཀྱི་སྡོམ་ཚིག་གིས་བསྡུས་པ་གཉིས་སུ་འགྱུར་ཏེ།
གཞི་ལས་བཤད་པའི་དེ་དང་། སྡེ་ལྔ་སྡོམ་བསྡུས་ཀྱི་ཕྱོགས་གཉིས་སུ་འདུས་པའི་ཕྱིར།
བཞི་པ་ཅིར་འགྱུར་ནི་སྤང་བྱའི་ཕྱོགས་ནི་ཡིད་ཀྱི་བསྡམ་བྱ་ཁོ་(༡༦ན)ན་ཡིན་ཏེ། བླངས་
འདས་མིན་ལ་དེ་མཐུན་གྱི་ཉེས་མེད་མ་ཡིན་པས་ཡིད་ཀྱི་བསྡམ་བྱའི་ཉེས་པ་ཡིན་པར་
གྲུབ་པའི་ཕྱིར། འོད་ལྡན་ལས། ཇི་སྟེ་དེའི་ཕྱོགས་དང་མཐུན་པ་རྣམས་ཡིད་ཀྱིས་བསྡམ་
པར་བྱ་བ་ཡིན་ནོ་ཞེས་བྱ་བ་འདི་ག་ལས་བྱུང་ཞེ་ན། ཞེས་པ་ནས། གཞན་ཡང་སྐྱོན་མེད་
པ་ཉིད་ནི་མིན་ཞིང་བླངས་པ་ལས་འདས་པ་དང་ཤན་འདྲ་བའི་ཕྱིར་དང་། ཡིད་ཀྱི་བསྡམ་
པར་བྱ་བ་ཡང་སྤྱིར་བསྟན་པའི་ངོ་བོ་ཡིན་པས། ཕྱོགས་དང་མཐུན་པ་རྣམས་ཡིད་ཀྱིས་
བསྡམ་པར་བྱ་བ་ཡིན་ནོ་ཞེས་རྣམ་པར་བཞག་གོ །ཞེས་གསུངས་པའི་ཕྱིར་དང་། ལྟུང་
བ་སྡེ་ལྔའི་ཉེས་བྱས་སྐབས་སུ་ཞུ་བ་ལས། དགེ་སློབ་མ་དང་དགེ་ཚུལ་དང་དགེ་ཚུལ་མ་
རྣམས་ལ་ཉེས་བྱས་སོ། །ཞེས་གསུངས་པའི་ཕྱིར། 
འཁྲུལ་བ་སྤོང་བ་ལ་ཁོ་ན་རེ། བར་མའི་སྐྱབས་འགྲོ་བགྲང་ནས་དགེ་ཚུལ་གྱི་

བླངས་འདས་བཅུ་བཞིར་བྱེད་ཟེར། ཁ་ཅིག ཁྱིམ་པའི་རྟགས་སྤོང་བ་དང་རབ་བྱུང་གི་
རྟགས་ལེན་པ་གྲངས་བཅུ་གསུམ་གྱི་གཅིག་བྱེད་ཟེར་ན། དེ་གཉིས་ཀ་ཤིན་ཏུ་མི་འཐད་
པར་ཐལ། དགེ་ཚུལ་གྱི་དངོས་བླངས་སྲོག་གཅོད་སོགས་སྤོང་བ་བཅུ་དང་། བར་མའི་
མཁན་པོར་གསོལ་བ་དང་ཁྱིམ་པའི་རྟགས་སྤོང་བ་དང༌། རབ་བྱུང་གི་རྟགས་ལེན་པ་
གསུམ་འདྲེན་ལ་སྐྱབས་འགྲོ་མི་འདྲེན་པའི་ཕྱིར་ཏེ། འོད་ལྡན་ལས། བླངས་འདས་ཞེས་
བྱ་བ་ནི་སྲོག་གཅོད་པ་སྤོང་བ་ལ་སོགས་པ་དང་། དེ་བཞིན་དུ་ཁྱིམ་པའི་(༡༦བ)རྟགས་
སྤོང་བ་དང་། རབ་ཏུ་བྱུང་བའི་རྟགས་ཡང་དག་པར་ལེན་པ་དང་མཁན་པོར་ཁས་ལེན་
པའོ་ཞེས་གསུངས་པའི་ཕྱིར།
ཡང་ཁ་ཅིག་གིས། དགེ་ཚུལ་ལ་ཁང་པ་དང་ཁང་ཆེན་བརྩིགས་པའི་བླངས་འདས་
དངོས་སམ་དེའི་ཕྱོགས་མཐུན་འབྱུང་བ་མེད་པ་འོད་ལྡན་གྱིས་དགོངས་པ་ཟེར། ཡང་ཁ་
ཅིག །དགེ་ཚུལ་གྱིས་ཁང་པ་ཁང་ཆེན་གང་རུང་བྱས་ན་བླངས་འདས་འབྱུང་བས་ཁྱབ་
པའི་ཊཱིཀྐའི་དགོངས་པ་ཟེར་ན། དང་པོ་ལ་འོ་ན་ཁང་པ་དང་ཁང་ཆེན་བརྩིགས་པ་ལ་
ཁྱིམ་པའི་གནས་བརྩིགས་པའི་བླངས་འདས་དངོས་སམ་དེའི་ཕྱོགས་མཐུན་གཅིག་མེད་
པར་ཐལ། དེ་བརྩིགས་པ་ལ་བླངས་འདས་དངོས་སམ་དེའི་ཕྱོགས་མཐུན་གཅིག་མེད་
པའི་ཕྱིར། འདོད་ན། དགེ་ཚུལ་གྱིས་བརྩིགས་པའི་ཁང་པ་ལ་ཁྱིམ་པའི་ཕྱོགས་གཏོགས་
ཀྱི་ཁང་པ་མ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་
ཀྱི་གཞི་དང་ཚད་དང་དབྱིབས་དང་ཁ་དོག་བཞི་མི་རུང་བ་དང་སེམས་བསྡུས་སམ་རྡོ་
བཏེགས་ཀྱི་ཆོ་ག་ལུང་བཞིན་མ་བྱས་པའི་ཁང་པའམ་ཁང་ཆེན་ཐམས་ཅད་ཁྱིམ་པའི་
ཕྱོགས་གཏོགས་གཞི་བཅུའི་ནང་གི་འདོད་པའི་གཞི་ལས་བྱུང་བས་ཁྱབ་པའི་ཕྱིར་ཏེ།
བྱེ་བྲག་བཤད་མཚོ་ལས། རྟགས་དང་སློང་དང་སྣོད་དང་ནི། །ལོངས་སྤྱོད་འཕྱར་གཡེང་

འདོད་པ་དང་། །ཞེས་སོགས་འདོད་པའི་གཞི་ལས་བྱུང་བའི་ཕྱིར་ཏེ། ཊཱིཀྐ་ལས། དེ་ལྟ་
བས་ན་འདི་ནི་འདོད་པའི་གཞི་ལས་བྱུང་བ་ཡིན་ལ་ཁྱིམ་དུ་གྱུར་པས་ཉིད་ཀྱིས་ནི་འདི་
ལྟར་རབ་ཏུ་(༡༧ན)བྱུང་བ་ཡང་དག་པར་བླངས་པ་ལས་འདས་པའི་ཕྱོགས་དང་མཐུན་
པ་ཡིན་ནོ། །ཞེས་གསུངས་པའི་ཕྱིར།
ཁ་ཅིག་ན་རེ། ལུང་དེས་བླངས་འདས་བཤད་པ་དེ་ཁང་པ་བརྩེགས་པ་ལ་བརྟེན་
ནས་དུད་འགྲོ་གསོད་པའི་བླངས་འདས་ལ་དགོངས་ཟེར་ན། འོ་ན་ཁང་པ་བརྩིགས་པ་
ལས་བྱུང་བའི་ཊཱིཀྐས་བཤད་པའི་ཁ་ན་མ་ཐོ་བ་ཆོས་ཅན། གཞི་བཅུའི་ནང་གི་འདོད་
པའི་གཞི་ལས་བྱུང་བ་མ་ཡིན་པར་ཐལ། སྲོག་གཅོད་པ་ལས་བྱུང་བའི་ཕམ་འདྲ་མ་ཡིན་
པའི་ལྟུང་བ་ཡིན་པའི་ཕྱིར། ཁྱབ་སྟེ། དེ་གཞི་བཅུའི་ནང་དུ་འཇོག་ན་གནོད་པའི་གཞིར་
བཞག་པའི་བླངས་འདས་སུ་བཞག་དགོས་པའི་ཕྱིར། རྩ་བར་འདོད་མི་ནུས་ཏེ། དེ་
འདོད་པའི་གཞི་ལས་བྱུང་བ་ཡིན་པ་གང་ཞིག །བླངས་འདས་མ་ཡིན་པའི་ཕྱིར། དང་པོ་
གྲུབ་སྟེ། ཊཱིཀྐ་ལས། ཁང་པ་དང་ཁང་ཆེན་བརྩིགས་པར་གཏོགས་པའི་ཁ་ན་མ་ཐོ་བ་
གང་ཡིན་པ་དེ་ནི་ཁྱིམ་བྱེད་པ་ལས་གྱུར་པ་ཡིན་ལ། ཁྱིམ་ཡང་འདོད་པའི་ཕྱོགས་དང་
མཐུན་པ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། སྟོན་པའི་ཁང་པ་ཁང་ཆེན་སོ་
སོའི་ཚད་དང་དབྱིབས་དང་ཆོ་ག་གནང་བ་ལྟར་མ་བྱས་པའི་ཁང་པའམ་ཁང་ཆེན་བྱས་
པ་འདོད་པ་སྤྱོད་པའི་ཁྱིམ་གཏོགས་ཡིན་པས་ན་འདོད་པའི་གཞི་ལས་བྱུང་བ་ཡིན་པའི་
ཕྱིར་ཏེ། ཊཱིཀྐ་ལས། ཁྱིམ་ཡང་འདོད་པའི་ཕྱོགས་དང་མཐུན་པ་ཡིན་ནོ། །ཞེས་དང་།
འོད་ལྡན་ལས་ཀྱང་། འདོད་པའི་གཞི་ལས་བྱུང་བ་ནི་ཁུ་བ་འབྱིན་པ་ལ་(༡༧བ)སོགས་
པ་དང་ཁང་པ་དང་ལྷ་ཁང་དུ་གཏོགས་པ་དང་། ཞེས་གསུངས་པའི་ཕྱིར། 
རྟགས་གཉིས་པ་མ་གྲུབ་ན། དེ་བླངས་འདས་མ་ཡིན་པར་ཐལ། དེ་ཕྱོགས་མཐུན་

ཡིན་པའི་ཕྱིར། དེར་ཐལ། དེ་ཁྱིམ་གྱི་ཕྱོགས་ཡིན་པས་རབ་བྱུང་དུ་དུས་ཁྱིམ་ནས་ཁྱིམ་
མེད་པར་རབ་ཏུ་བྱུང་བར་ཁས་བླངས་པ་དང་འགལ་བའི་ཕྱོགས་མཐུན་ཡིན་པའི་ཕྱིར།
ཊཱིཀྐ་ལས། དེ་ལྟ་བས་ན་འདི་ནི་འདོད་པའི་གཞི་ལས་བྱུང་བ་ཡིན་ལ། ཁྱིམ་དུ་གྱུར་བ་
ཉིད་ཀྱིས་ནི་འདི་རབ་ཏུ་བྱུང་བ་ཡང་དག་པར་བླངས་པ་ལས་འདས་པའི་ཕྱོགས་དང་
མཐུན་པ་ཡིན་ནོ། །ཞེས་གསུངས་པའི་ཕྱིར། གཞན་གྱིས་ཊཱིཀྐ་དྲངས་པའི་ལུང་དང་
བཤགས་བྱར་བཤད་པའི་ཚིག་ཀྱང་དཔེ་ཕལ་ཆེར་ན་མི་སྣང་ངག་རྒྱུན་མ་དག་པ་སོ་
སོར་དྲངས་པར་མངོན། དམ་བཅའ་གཉིས་པ་ལ་འོད་ལྡན་ལུགས་ལ་ཁང་པ་དང་ཁང་
ཆེན་ལ་ཁྱིམ་གྱི་ཕྱོགས་གཏོགས་མེད་པར་འདོད་པ་ཡང་མི་འཐད་པར་ཐལ། སྟོན་པས་
མ་གནང་བའི་དེ་བརྩིགས་པ་ཁྱིམ་གྱི་ཕྱོགས་གཏོགས་དང་། གནང་བའི་ཁང་པ་དང་
ཁང་ཆེན་རབ་བྱུང་དང་མི་འགལ་བ་ཡང་ཡོད་པའི་ཕྱིར་ཏེ། འོད་ལྡན་ལས། འདོད་པའི་
གཞི་ལས་བྱུང་བ་ནི་ཁུ་བ་འབྱིན་པ་ལ་སོགས་པ་དང་། ཁང་པ་དང་ལྷ་ཁང་དུ་གཏོགས་
པ་དང་། དེ་ནི་རབ་ཏུ་བྱུང་བའི་ཕྱོགས་དང་མཐུན་པ་ཉིད་ཀྱང་ཡིན་ནོ། །ཞེས་གསུངས་
པའི་ཕྱིར། ཁྱབ་སྟེ། གཏོགས་པ་དང་ཡན་ཆད་ཀྱིས་ཁྱིམ་གྱི་ཕྱོགས་གཏོགས་ཀྱི་ཉེས་
བྱས་ཅན་(༡༨ན)བཤད། དེ་ནི་མན་ཆད་ཀྱིས་རབ་བྱུང་ལ་གནང་བའི་ཉེས་མེད་བཤད་
པའི་ཕྱིར་ཏེ། ཉིད་ཀྱང་ཞེས་པས་སྔ་མར་མ་ཟད་ཅེས་བསྟན་པའི་ཕྱིར། 
ཡང་ཁ་ཅིག་གིས། ཊཱིཀྐར་ཁང་པ་ཁང་ཆེན་བརྩིགས་པར་གཏོགས་པའི་ཁ་ན་མ་ཐོ་
བ་ནི་དེ་རྩིག་དུས་སྲོག་ཆགས་གསོད་པའི་བླངས་འདས་སུ་འདོད་པ་ལ་འོ་ན།
ཁང་ཆེན་འདུལ་བ་ལྟར་རྩིགས་པ་རབ་བྱུང་སྡེ་ལྔ་ལ་ཉེས་མེད་དུ་མ་གནང་བར་ཐལ། དེ་
སྲོག་ཆགས་གང་ལའང་མ་གནོད་བར་ལས་ཚུལ་མེད་པའི་ཕྱིར། རྟགས་སླ། མ་ཁྱབ་ན།
ལུང་དོན་བུད། འདོད་མི་ནུས་ཏེ། གཞི་སྨད་དང་འགལ་ཞིང་། འོད་ལྡན་ལས་ཀྱང་།

ཁང་པ་ལྷ་ཁང་དུ་གཏོགས་པ་དང་དེ་ནི་རབ་ཏུ་བྱུང་བའི་ཕྱོགས་དང་མཐུན་པ་ཉིད་ཀྱང་
ཡིན་ནོ། །ཞེས་གསུངས་པའི་ཕྱིར།
འོ་ན་ལྟུང་བ་སྡེ་ལྔ་རྫོགས་པར་བསྐྱེད་པའི་རྟེན་ལ་དགེ་སློང་གི་སྡོམ་པ་རྣམ་དག་
དང་ལྡན་པས་ཁྱབ་བམ་སྙམ་ན་དེ་མིན་ཏེ། ཕམ་པ་འཆབ་མེད་བྱུང་བའི་དགེ་སློང་
བསླབ་པ་བྱིན་པ་སྡེ་ལྔ་ཕལ་ཆེར་བསྐྱེད་པའི་རྟེན་ལ་དགེ་སློང་རྣམ་དག་དང་འདྲ་བའི་
ཕྱིར་ཏེ། རྩ་བར། བསླབ་པ་བྱིན་པ་ནི་འདྲ་བ་ཉིད་དོ། །ཞེས་བྱུང་། རྣམ་པ་ཐམས་ཅད་
དུ་རྣམ་དག་དང་མི་འདྲ་སྟེ། དགེ་སློང་རང་བཞིན་དུ་གནས་པ་ལ་བསླབ་བྱིན་གྱིས་བྱིན་
ལེན་ཆགས་པ་དང་། དེས་བསླབ་སྦྱིན་ལ་ནུབ་ལྷག་ཉལ་སྲུང་བ་སོགས་བསྙེན་པར་མ་
རྫོགས་པ་དང་འདྲ་བའི་ཕྱིར་ཏེ། རྩ་བར། བསྙེན་པར་རྫོགས་པ་དང་ལྡན་པ་(༡༨བ)ཉིད་
ཀྱང་ངོ་། །ཞེས་སོ། ། 
བསླབ་སྦྱིན་ནང་ཕན་ཚུན་ལ་བྱིན་ལེན་མི་ཆགས་ཏེ། དེ་ནང་ཕན་ཚུན་ལ་བསྙེན་
བཀུར་བར་བྱ་བ་མ་ཡིན་པའི་ཕྱིར་ཏེ། རྩ་བར། དེ་ལ་ནི་མ་ཡིན་ནོ། །ཞེས་གསུངས་པའི་
ཕྱིར། དགེ་སློབ་མ་བསླབ་པ་བྱིན་པ་ཡང་ནང་ཕན་ཚུན་བྱིན་ལེན་མི་ཆགས་ཏེ། རྩ་བར།
དགེ་སློང་མ་ལ་ཡང་ངོ་། །ཞེས་གསུངས་པའི་ཕྱིར། 
དེ་ལ་བསླབ་པ་བྱིན་ཚུལ་ཡོད་དེ། དེ་གསོལ་བཞིའི་ལས་བརྗོད་པའི་སྒོ་ནས། ཁྱད་
པར་ཅན་གྱི་སྤྱོད་པ་ལྔ་སྤོང་ཞིང་། དམན་སྤྱོད་དང་དུ་ལེན་པའི་བསླབ་པ་ནོད་དུ་འཇུག་
པའི་ཕྱིར། འདི་ལ་ཞིབ་ཆ་སྡེ་བ་སོ་སོའི་འདོད་ཚུལ་སྔར་བཤད་ཟིན། དེ་ལྟར་བསླབ་པ་
བྱིན་པའི་དགོས་པ་ཡོད་དེ། མདོ་སྡེ་བ་ལྟར་ན་ཕམ་གཏོགས་ཀྱི་སྦོམ་པོ་ལྕི་བ་དག་ཆེད་
དང་བྱེད་སྨྲ་ལྟར་ན་ཕམ་པ་འཆབ་མེད་དག་ཆེད་དང༌། སྔར་གྱི་སྡེ་པ་ཁ་ཅིག་དང་ཐེག་
ཆེན་པ་ལྟར་འཆབ་མེད་ལ། སྡོམ་པ་དང་བསླབ་པ་བྱིན་ནས་སྔར་གྱི་ཕམ་པ་དེས་དག་

ཆེད་ཡིན་པའི་ཕྱིར། ཤེས་བྱེད་སྤྲོས་ཟིན། བསླབ་པ་བྱིན་པ་ལས་གྲོལ་དུས་ཡོད་དེ།
དགྲ་བཅོམ་ཐོབ་པའི་ཚེ་གྲལ་རང་གྲལ་དང་རྣམ་དག་གི་ལས་ཐམས་ཅད་བྱེད་པའི་ཕྱིར།
རྩ་བར། དགྲ་བཅོམ་པ་ཐོབ་ནས་སྔོན་གྱི་གྲལ་ཇི་ལྟ་བ་བཞིན་ལ་འདུག་པར་བྱའོ། །ཞེས་
གསུངས་པའི་ཕྱིར། ལྷག་མ་སྔར་བཤད་ཟིན།
གཉིས་པ་བསམ་པའི་ཡན་ལག་སེལ་བ་དང་བཅས་པ་ནི། རྩ་བར། འགྲོ་བ་གཞན་
གྱི་རྣམ་པ་ལ་བརྟེན་པ་ན་དགེ་སློང་གི་འདུ་ཤེས་ཡོད་པ་ལའོ། །(༡༩ན)མེད་ན་ནི་ན་སྨད་
པ་ཉིད་དོ། །ཞེས་བྱུང་། སྔགས་དང་སྨན་ལ་སོགས་པས་འགྲོ་བ་མི་ལས་གཞན་དུད་འགྲོ་
སོགས་གྱིས་རྣམ་པའམ་གཟུགས་སུ་བསྒྱུར་བའི་དགེ་སློང་དེས་ལྟུང་བ་སྡེ་ལྔ་གང་རུང་གི་
རྒྱུ་ལ་སྤྱད་ན་དེ་ལྟུང་བ་འབྱུང་མི་འབྱུང་གཉིས་ཡོད་དེ། དེ་ལྟར་གཟུགས་བསྒྱུར་ཀྱང་
བདག་ལ་དགེ་སློང་གི་འདུ་ཤེས་ཡོད་ན་ཕམ་ལྷག་སོགས་ཕལ་ཆེར་འབྱུང་ལ། དགེ་སློང་
གི་འདུ་ཤེས་མེད་ན་ལྟུང་བ་དེའི་ན་སྨད་པ་སྟེ་དངོས་ལས་འོག་མ་གཅིག་བསྐྱེད་པའི་
ཕྱིར། དང་པོ་གྲུབ་སྟེ། རྩ་བར། འགྲོ་བ་གཞན་གྱི་རྣམ་པ་བརྟེན་པ་ན་དགེ་སློང་གི་འདུ་
ཤེས་ཡོད་པ་ལའོ། །ཞེས་དང་། ཊཱིཀྐ་ལས། ཇི་ལྟར་དགེ་སློང་གཞན་དག་ལྟུང་བ་ལ་སྦྱོར་
བ་ལ་གཞི་ཇི་ལྟ་བ་ལས་ཁ་ན་མ་ཐོ་བར་འགྱུར་བ། དེ་བཞིན་དུ་དེ་ལ་ཡང་འགྱུར་རོ། །
ཞེས་བྱ་བའི་ཐ་ཚིག་གོ །ཞེས་དང་། ཕམ་ལྷག་བཅུ་བདུན་དང་སྤང་ལྟུང་དང་པོ་དང་།
ལྟུང་བྱེད་འབའ་ཞིག་པ་དང་པོ་དང་། སོ་སོར་བཤགས་པར་བྱ་བ་དང་པོ་རྣམས་ཀྱིས་
སྐབས་སུ་བམ་ལྔ་ལས། འགྲོ་བ་གཞན་གྱི་རྣམ་པ་བརྟེན་པ་ན་དགེ་སློང་གི་འདུ་ཤེས་

ཡོད་པ་ལ་ན་སྨད་པ་མེད་དོ། །ཞེས་གསུངས་པའི་ཕྱིར། 
གཉིས་པ་གྲུབ་སྟེ། རང་བཞིན་ཉམས་པ་བརྒྱད་པོ་གང་རུང་དང་ལྡན་པའི་དགེ་
སློང་ལྟུང་བ་སྡེ་ལྔ་ཕལ་ཆེར་ལ་དེ་དངོས་མི་བསྐྱེད་པར་ན་སྨད་གཅིག་བསྐྱེད་པའི་ཕྱིར་
ཏེ། རྩ་བར། མེད་ན་ནི་ན་སྨད་པ་ཉིད་དོ། །ཞེས་དང་། ཊཱིཀྐ་ལས་ཀྱང་། དེ་བའི་ལྟུང་བ་
འབྱིན་(༡༩བ)པ་དེ་ལ་བདག་ཉིད་དགེ་སློང་ཡིན་པའི་འདུ་ཤེས་མེད་ན་འང་བརྗོད་པར་
གྱུར་བ་ཉིད་ཡིན་ན་ནི་ལྟུང་བ་ལ་སྦྱོར་བ་དེའི་ཚིག་འོག་མར་ན་སྨད་པ་ཉིད་དོ། །ཞེས་
གསུངས་པའི་ཕྱིར།
ཤེས་པ་རང་བཞིན་དུ་མི་གནས་པ་བརྒྱད་ཡོད་དེ། སྨྱོ་བ་དང་ཁྲོ་བ་སོགས་ཀྱིས་
སེམས་འཁྲུག་པ་དང་། སྡུག་བསྔལ་གྱི་ཚོར་བས་གཟིར་བ། དགེ་སློང་གི་འདུ་ཤེས་མེད་
པ་སྟེ་གཙོ་བོ་བཞི་དང་གཉིད་ལོག་པ་དང་སྙོམས་པར་ཞུགས་པ་དང་ར་རོ་བ་དང་
བརྒྱལ་བ་སྟེ་གཙོ་བོ་མིན་པ་བཞི་དང་བརྒྱད་ཡོད་པའི་ཕྱིར། དངོས་གཞིའི་སྐབས་སུ་
སྦྱོར་ལྟུང་ལས་དངོས་གཞིའི་ལྟུང་བ་གཏན་ནས་མེད་ཅིང་ཕྱི་མ་བཞི་ལ་བསྐྱེད་པ་ཡོད་
པའི་ཕྱིར་ཏེ། བམ་ལྔ་ལས། སྦྱོར་བ་ཙམ་ཁོ་ན་ལས་ན་སྨད་པའི་དེར་འགྱུར་གི །དངོས་
གཞི་ཉིད་དུ་མི་འགྱུར་ཏེ། མྱོས་པ་དང་སེམས་འཁྲུག་པ་དང་ཚོར་བ་དག་གིས་ཉེན་པ་ལ་
སོགས་པ་རང་བཞིན་ཉམས་པ་ལ་ལྟུང་བ་མེད་པའི་ཕྱིར་ཏེ། །ཞེས་གསུངས་པའི་ཕྱིར།
དེ་བརྒྱད་ཀྱང་སྔ་མ་བཞི་གཙོ་བོ་དང་ཕྱི་མ་བཞི་ཕལ་པ་ཡིན་ཚུལ་ཡོད་དེ། དང་པོ་བཞིའི་
སྐབས་སུ་སྦྱོར་ལྟུང་ལས་དངོས་གཞིའི་ལྟུང་བ་གཏན་ནས་མེད་ཅིང་། ཕྱི་མ་བཞིའི་སྐབས་
སུ་ལྟུང་བ་གསར་དུ་ཀུན་ནས་སློང་བ་མེད་ཀྱང་སྦྱོར་བ་བྱས་ཟིན་པ་དེ་དུས་མཐར་ཐུག་
འགྲུབ་པའི་ཡན་ལག་བྱས་པ་དུ་མ་ཡོད་པའི་ཕྱིར། ནུབ་ལྷག་ཉལ་དང་ཁང་པའི་ལྷག་མ་
བཞིན་ནོ། །རྩ་བར། བུད་མེད་དང་ལྷན་ཅིག་གཉིད་ལོག་ནའོ། །ཞེས་དང་། ཡང་རྩ་

བར། ཁང་པ་བྱེད་དུ་བཅུག་ནས་སྙོམས་པ་ཞུགས་པའི་ཚེ་ཁང་(༢་ན)པ་གྲུབ་ན་དགེ་
འདུན་ལྷག་མའོ། །ཞེས་གསུངས་པའི་ཕྱིར།
ཡང་ཁ་ཅིག་སྲོག་གཅོད་བཞི་མ་བྱིན་ལེན་ཕམ་ལྷག་དང་པོ་གཉིས་ཏེ་བདུན་ལས་
གཞན་པའི་ལྟུང་བ་བསྐྱེད་པ་ལ་གཟུགས་གཞན་དུ་མ་བསྒྱུར་བ་དགོས་ཤིང་། དེ་བདུན་
ན་གཟུགས་གཞན་དུ་བསྒྱུར་མ་བསྒྱུར་འདྲ་ཟེར་བ་ཤིན་དུ་མི་འཐད་པར་ཐལ། བམ་
ལྔར། ཕམ་ལྷག་བཅུ་བདུན་དང༌། སྤང་ལྟུང་དང་པོ་དང་ལྟུང་བྱེད་འབའ་ཞིག་པ་དང་པོ་
སོ་སོར་བཤགས་པ་དབོ་རྣམས་ཀྱི་སྐབས་སུ་འགྲོ་བ་གཞན་གྱི་རྣམ་པ་བརྟེན་པ་ན་དགེ་
སློང་གི་འདུ་ཤེས་ཡོད་པ་ལ་ན་སྨད་པ་མེད་དོ། །ཞེས་གསུངས་པའི་ཕྱིར་དང་། ཞུ་བ་
ལས་ཀྱང་། དགེ་སློང་གི་སྔགས་སམ་སྨན་གྱིས་བདག་ཉིད་བྱོལ་སོང་དུ་བསྒྱུར་ཏེ་མི་
ཚངས་པར་སྤྱོད་པར་བགྱིད་ན་ཅིར་འགྱུར། དེ་ལ་དགེ་སློང་གི་འདུ་ཤེས་ཡོད་ན་འཁྲིག་
པའི་སྦྱོར་བ་བྱས་པ་ཡིན་པས་མཐར་འགྱུར་རོ། །ཞེས་གསུངས་ཤིང་སྲོག་གཅོད་པའི་
ལྟུང་བ་བཞི་ལ་ཡང་དངོས་སུ་གསུངས་པའི་ཕྱིར། དེས་ན་གཟུགས་གཞན་དུ་བསྒྱུར་བ་
ལ་ལྟུང་བ་མི་བསྐྱེད་པའི་དམིགས་བསལ་ཡང་ཡོད་དེ། བལ་ཁུར་བ་དང་ས་བོན་དང་སྐྱེ་
བ་འཇོམས་པ་སོགས་ལྟུང་བ་དངོས་གཞི་བསྐྱེད་པ་ལ་གཟུགས་གཞན་དུ་མ་བསྒྱུར་བ་
དགོས་པའི་ཕྱིར།

༄༅། །འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་ར་
བློ་གསལ་མགུལ་རྒྱན་ཙིནྡ་མ་ཎིའི་ཕྲེང་མཛེས་
སྐལ་བཟང་རེ་བ་ཀུན་སྐོང་ལས་
གཞི་སྨད་བཞུགས་སོ། ། 
ན་མ་སྶར་སྭ་སྟྱ་ཙེ་མཉྫུ་གྷོ་ཥ་ཡ། མཚན་དཔེའི་རིན་ཆེན་འཕྱུར་སྤུངས་གསེར་ཞལ་
སྙིགས་མུན་མཐར་མཛད་པའི། །ལྷ་ཡི་ལྷར་གྱུར་ཐུབ་དབང་སྲས་བཅས་ཐུབ་བསྟན་
གཏད་རབས་བདུན། །རྒྱན་དྲུག་མཆོག་གཉིས་རྒྱལ་བ་གཉིས་པ་ཡབ་སྲས་བརྒྱུད་
བཅས་སོགས། །ཆོས་གོས་གསུམ་ལྡན་འདུལ་འཛིན་མཁས་རྣམས་གསེར་རིའི་ཕྲེང་
ལྟར་བརྗིད། །  
༈ དེ་ལྟར་མི་མཐུན་ཕྱོགས་ངོ་ཤེས་པའི་སྒོ་ནས་བསླབ་པ་ཡོངས་སུ་བསྲུང་བའི་
ཚུལ་བཤད་ནས། ད་ནི་བསླབ་པ་ཡོངས་སུ་སྦྱོར་བའི་སྒོ་ནས་བསྲུང་བ་དང་བདེ་བར་
གནས་པའི་རྐྱེན་སོགས་བསྟེན་པའི་སྒོ་ནས་སྲུང་བ་རྣམས་འཆད་པ་ལ། 
གཞི་བཅུ་བདུན་སྤྱིར་བསྟན་པ།
གཞི་བཅུ་བདུན་གྱི་སྤྱིའི་དོན་དང་། སོ་སོའི་དོན་བཤད་པ་གཉིས། དང་པོ་ལ་དབྱེ་
བ་དང་། བསྡུ་བ་དང་། གྲངས་ངེས་དང་། གོ་རིམ་དང་། སྒྲ་བཤད་ལྔ་ལས། དང་པོ་ནི།

གཞི་བཅུ་བདུན་ཡོད་དེ། ལུང་གཞི་ལས། རབ་བྱུང་གསོ་སྦྱོང་གཞི་དང་ནི། །དགག་དབྱེ་
དབྱར་དང་ཀོ་ལྤགས་དང་། །སྨན་དང་གོས་དང་སྲ་བརྐྱངས་དང་། །ཀོ་ཤམྦྷི་དང་ལས་
ཀྱི་གཞི། །དམར་སེར་ཅན་དང་གང་ཟག་དང༌། །སྤོ་དང་གསོ་སྦྱོང་བཞག་པ་དང་། །
གནས་མལ་དང་ནི་རྩོད་པ་སྟེ། །དགེ་འདུན་དབྱེན་རྣམས་བསྡུས་པ་ཡིན། །ཞེས་གསུངས་
(༢ན)པའི་ཕྱིར། །
༈ གཉིས་པ་བཅུ་བདུན་པོ་དེ་བསྡུས་ན་མ་ཐོབ་པ་ཐོབ་པར་བྱེད་པ་དང༌། ཐོབ་པ་
ཉམས་པར་སྲུང་བ་དང་། ཉམས་ན་ཕྱིར་བཅོས་པའི་ཐབས་གསུམ་དུ་འདུ་སྟེ་རབ་
བྱུང་གི་གཞི་དང་པོར་འདུ། གཉིས་པར་བསླབ་པ་ཡོངས་སྦྱོང་གི་གཞི་གསུམ་དང་། བདེ་
བར་གནས་པའི་རྐྱེན་བསྟེན་པའི་གཞི་ལྔ་སྟེ་གཞི་བརྒྱད་དུ་འདུ། གསུམ་པར་ཕྱིར་བཅོས་
ཀྱི་གཞི་བདུན་འདུ། ལས་གཞི་གསུམ་ཀར་གཏོགས་པའི་ཕྱིར། དང་པོ་སླ། རྩ་རྟགས་
གཉིས་པ་གྲུབ་སྟེ། ཡོངས་སྦྱོང་གི་གཞིས་གསོ་སྦྱོང་དབྱར་དགག་དབྱེ་གསུམ་བསྡུས་པ་
གང་ཞིག །བདེར་གནས་ཀྱི་གཞིས་སྲ་བརྐྱང་དང་གོས་ཀོ་ལྤགས་ཏེ་གོས་གཞི་གསུམ་
དང་སྨན་དང་གནས་མལ་གྱི་གཞི་གཉིས་ཏེ་ལྔ་བསྡུས་པའི་ཕྱིར། དང་པོ་གྲུབ་སྟེ། རིན་
ཆེན་ཕྲེང་བ་ལས། བཞི་པ་གསོ་སྦྱོང་ལ་སོགས་པ་གཞི་གསུམ་གྱིས་བསྟན་ཞེས་གསུངས་
པའི་ཕྱིར། གཉིས་པ་གྲུབ་སྟེ། རིན་ཆེན་ཕྲེང་བ་ལས། ལྔ་པ་གོས་དང་སྨན་དང་གནས་
མལ་སྟེ་གཞི་ལྔས་བསྟན་ཞེས་གསུངས་པའི་ཕྱིར། གསུམ་པ་ཕྱིར་བཅོས་ཀྱི་བདུན་བསྟན་
ཏེ། སྡོམ་ལས། ཀོ་ཤམྦྷི་དང་རྩོད་པ་དང་། དམར་སེར་ཅན་དང་གང་ཟག་དང༌། །གསོ་
སྦྱོང་བཞག་དང་དགེ་འདུན་འབྱེད། །སྤོ་མགུ་སྤྱོད་དང་ཕྱིར་བཅོས་བདུན། །ཞེས་པ་ལྟར་
ཡིན་པའི་ཕྱིར་ཏེ། རིན་ཆེན་ཕྲེང་བ་ལས་གསུམ་པ་ཕྱིར་བཅོས་པའི་ཐབས་ནི་ལྟུང་བ་
རྩོད་པ་ཕྱིར་བཅོས་པ་སྟེ། ཕྱིར་བཅོས་ཀྱི་གཞི་ལ་སོགས་པ་བདུན་གྱིས་བསྟན་ཏོ། །ཞེས་

གསུངས་པའི་ཕྱིར། བཞི་པ་ལ་གཞི་གསུམ་ཀར་གཏོགས་ཏེ། གསུམ་ཀར་ལས་བྱེད་
དགོས་པའི་ཕྱིར་ཏེ། རིན་ཆེན་ཕྲེང་བ་ལས། དེ་ཐམས་ཅད་ལ་ལས་དགོས་པས་ལས་བྱ་
ཚུལ་ལས་ཀྱི་གཞིས་བསྟན། ཞེས་གསུངས་པའི་ཕྱིར། དེ་དག་གཞན་སླ་ལ། ལས་ཕྱེ་
བའི་གཞི་ལ་ཀོ་ཤམྦྷིའི་གཞི་ཞེས་བརྗོད་པའི་རྒྱུ་མཚན་ཡོད་དེ། ཀོ་ཤམྦྷིའི་དགེ་སློང་དང་
ཡངས་པ་ཅན་གྱི་དགེ་སློང་གཉིས་ལས་ཐ་དད་དུ་དབྱེ་བས་མིང་དེ་ལྟར་བཏགས་པའི་
ཕྱིར། ཕྱིར་བཅོས་ཀྱི་གཞི་ལ་དམར་སེར་ཅན་གྱི་གཞི་ཞེས་བརྗོད་པའི་རྒྱུ་མཚན་ཡོད་དེ།
དམར་སེར་ཅན་གྱི་དགེ་སློང་ལ་ནན་ཏུར་གྱི་སྒོས་ཕྱིར་བཅོས་བྱེད་དུ་བཅུག་པའི་ཆ་ནས་
དེ་ལྟར་གཞན་ན་གནས་པ་སྤྱོད་པའི་གཞི་ལ་སྤོ་བའི་གཞི་ཞེས་བརྗོད་པའི་རྒྱུ་མཚན་
ཡོད་དེ། སྤོ་སྤྱོད་དང་མགུ་སྤྱོད་སོགས་སྤྱོད་པ་ལ་ཕྱོགས་གཅིག་གི་མིང་བཏགས་པའི་
ཕྱིར། ཡོངས་སྤྱོད་གི་གཞི་ལ་གསོ་སྦྱོང་བཞག་པའི་གཞི་ཞེས་བརྗོད་པའི་རྒྱུ་མཚན་ཡོད་དེ།
ལྟུང་བ་གླེང་བ་བསྒོ་བ་རྣ་ལ་གཟོན་ན་དེ་དང་ལྷན་དུ་གསོ་སྦྱོང་བྱེད་པ་བཞག །དེས་མ་
དུལ་ན་དགག་དབྱེ་བཞག་པ་སོགས་ཀྱི་སྒོས་ཉེས་པ་སྦྱོང་བས་ཕྱོགས་གཅིག་གིས་སྒོ་
ནས་མིང་བཏགས་པའི་ཕྱིར།
༈ གསུམ་པ་གྲངས་ངེས་ཡོད་དེ། ལྷག་པ་ཚུལ་ཁྲིམས་ཀྱི་བསླབ་པ་ཐོབ་སྲུང་ཕྱིར་
བཅོས་ཀྱི་བསླབ་པའི་གཞི་ལ་གཞི་བཅུ་བདུན་ཡོད་ཅིང་དེར་མ་འདུས་པ་མེད་པའི་ཕྱིར།
༈ བཞི་པ་གོ་རིམ་ཡོད་དེ། ཕལ་ཆེར་ལུང་གི་གོ་རིམ་ཡིན་ལ། (༣ན)དབྱར་དགག་
གཉིས་ལུང་གི་གོ་རིམ་མིན་ཀྱང་རྒྱུ་འབྲས་ཀྱི་རིམ་པ་དང་། གོས་སྨན་ནི་གཙོ་བོ་ཡོ་བྱད་
ཀྱི་གཙོ་ཕལ་གྱི་སྒོས་དང་། དེ་བཞིན་དུ་གོས་གཞི་གསུམ་སོགས་དང་ལས་གཞི་གཙོ་བོ་
ཡིན་པའི་དབུས་དང་། ལྷག་མ་ཕྱོགས་མཐུན་དང་བརྗོད་བྱ་ཉུང་བ་སྔོན་དུ་བསྟན་པའི་ཕྱིར།
༈ ལྔ་པ་སྒྲ་བཤད་ཡོད་དེ། རབ་ཏུ་བྱུང་བ་དང་གསོ་སྦྱོང་དང་དབྱར་དང་དགག་

དབྱེ་ལ་སོགས་པ་རྣམས་ཀྱི་དོན་རྟོགས་པར་བྱེད་པའི་གཞི་འམ་རྟེན་དུ་གྱུར་པས་ན་གཞི་
ཞེས་བྱ་སྟེ། གཞིའི་སྐད་དོད་བསྟ་ཞེས་པ་གཞི་འམ་རྟེན་དུ་འཇུག་པའི་ཕྱིར་ཏེ། གཞི་
འགྲེལ་ལས། གཞི་ཞེས་བྱ་བ་ནི་རྟེན་ཏེ། རབ་ཏུ་བྱུང་བ་ལ་སོགས་པའི་རྟེན་དུ་གྱུར་པ་
ཉེ་བར་སྟོན་པའི་གཞུང་ནི་གཞིའི་སྒྲར་གསུངས་སོ་ཞེས་གསུངས་པའི་ཕྱིར།
གཞི་བཅུ་བདུན་སོ་སོར་བཤད་པ།
༈ གཉིས་པ་སོ་སོར་བཤད་པ་ལ། །བསླབ་པ་ཡོངས་སུ་སྦྱོང་བའི་གཞི་དང་། བདེ་
བར་གནས་པའི་རྐྱེན་བསྟེན་པའི་གཞི་དང་། བྱ་བའི་ཐབས་ལས་ཀྱི་གཞི་དང་། གསོ་བ་
ཕྱིར་བཅོས་ཀྱི་གཞི་དང་། དེ་ཐམས་ཅད་ཀྱི་རྟེན་གནས་མལ་གྱི་གཞི་དང་ལྔ་ལས། དང་
པོ་ལ་གསོ་སྦྱོང་དང་། དབྱར་གནས། དགག་དབྱེ་གསུམ་ལས། དང་པོ་འཆད་པར། སྤྱོད་
ཡུལ་དུ་ཞུགས་པའི་རྣལ་འབྱོར་སྒོམ་པར་མི་བྱ། ཞེས་སོགས་བྱུང་།
ལུསས་ཀྱི། །ལན་ཆག་འགྲོ་ཁམ་
གསོ་སྦྱོང་གི་གཞི་བཤད་པ།
གསོ་སྦྱོང་བཤད་ཚུལ་ཡོད་དེ། གླེང་གཞི། དབྱེ་བ། བསྡུ་བ། མཚན་ཉིད། གྲངས་
ངེས། གོ་རིམ། ངེས་ཚིག །ཇི་ལྟར་བྱ་ཚུལ་བརྒྱད་ཡོད་པའི་ཕྱིར། གླེང་གཞི་ཡོད་དེ།
སངས་རྒྱས་རྒྱལ་པོའི་ཁབ་ན་བཞུགས་པའི་ཚེ། དགེ་བསྙེན་འགའ་ཞིག་མུ་སྟེགས་བྱེད་
ཀྱི་ནང་དུ་སོང་སྟེ་གཏམ་སྣ་ཚོགས་བྱས་པས་མུ་སྟེགས་བྱེད་ཁ་ཅིག་དང་། ཤེས་ལྡན་
བདག་ཅག་འབའ་ཤིག་ལ་འདུག་པ་དང་བྱ་བ་དང་གསོ་སྦྱོང་ཡོད་(༣བ)དམ། འོན་ཏེ་

ཤཱཀྱའི་བུ་དགེ་སྦྱོང་དག་ལའང་ཡོད། འགའ་ཞིག་ན་རེ། འུ་ཅག་ཁོ་ན་ལ་ཡོད་ཀྱི། དེ་
དག་ནི་སྙིང་རྗེ་ཆུང་བ་དང་འདུ་འཛི་ལ་དགའ་བས་མེད་ཟེར་བ།དགེ་བསྙེན་རྣམས་
ཀྱིས་གཏམ་དེ་ཐམས་ཅད་བཅོམ་ལྡན་འདས་ལ་གསོལ་ཏེ་གསོ་སྦྱོང་བྱེད་པར་ཞུས་པས།
ཅང་མི་གསུང་བར་གནང་སྟེ། དེ་རྗེས་དགེ་སློང་དག །དེང་ཕྱིན་ཆད་འདུག་པ་དང་། བྱ་
བ་དང་། གསོ་སྦྱོང་གྱིས་ཤིག །ཅེས་གསུངས་པས། དགེ་སློང་ཀུན་གྱིས་ཇི་ལྟར་བྱེད་མ་
ཤེས་པར་ཞུས་པས་བཅོམ་ལྡན་འདས་ཀྱི་འདུག་པ་ནི་རྣལ་འབྱོར་ཏེ་ལུས་འདི་ལ་རྐང་
མཐིལ་ཡན་ཆད་ལ་མི་གཙང་བའི་རྫས་སོ་དྲུག་གིས་གང་བར་རྟོགས་ཤིང་། ཅེས་གསུངས་
པས་ཞི་གནས་ཀྱི་གསོ་སྦྱོང་དེ་བསྟན། ལུང་ལས། བྱ་བ་ནི་ཞེས་པས་གསོལ་བ་འབའ་
ཞིག་པ་དང་གསོལ་གཉིས་ཀྱི་ལས་དང་གསོལ་བཞིའི་ལས་གནང་ངོ་། །གསོ་སྦྱོང་ནི་ཟླ་
བ་ཕྱེད་ཕྱེད་སོ་སོ་ཐར་པའི་མདོ་འདོན་པས་སོ་ཞེས་པས་མཐུན་པའི་གསོ་སྦྱོང་རྣམས་
གནང་ངོ་། །ཞེས་གསུངས་སོ། ། 
༈ གཉིས་པ་ནི། དེ་ལ་དབྱེ་ན་དྲུག་ཡོད་དེ། ཞི་གནས་ཀྱི་གསོ་སྦྱོང་། མཐུན་པའི་
གསོ་སྦྱོང་། བཀྲ་ཤིས་ཀྱི་གསོ་སྦྱོང་། གནོད་པ་ཕྱིར་བཟློག་གི་གསོ་སྦྱོང་། གསོ་སྦྱོང་
བཅུ་བཞི་པ། གསོ་སྦྱོང་བཅོ་ལྔ་པ་རྣམས་སུ་ཡོད་པའི་ཕྱིར།
༈ གསུམ་པ་ཡོད་དེ། ཞི་གནས་ཀྱི་གསོ་སྦྱོང་དང་མཐུན་པའི་གསོ་སྦྱོང་དུ་ལྷག་མ་
༈ བཞི་པ་མཚན་ཉིད་ཡོད་དེ། ཉེས་པ་ཕྱིར་འཆོས་ཀྱི་དངོས་གཞི་དང་དབྱར་དགག་
བཞི་འདུ་བའི་ཕྱིར།

གསུམ་གང་རུང་མ་ཡིན་པའི་ཆོས་འདི་པའི་དགེ་སློང་གི་བསླབ་པ་ཡོངས་སུ་སྦྱོར་བའི་ཆ་
ནས་བཞག་པའི་དགེ་བ་དེ་ཆོས་འདི་པའི་གསོ་སྦྱོང་གི་མཚན་ཉིད་དུ་འཐད། ཆོས་འདི་
པ་ཞེས་པས་གཞན་སྡེའི་དེ་གཅོད། ཕྱིར་བཅོས་དབྱར་དགག་སོགས་ཀྱང་གཅོད་ཅིང་།
བསླབ་པ་ཡོངས་སྦྱོང་དང་ཆ་བཞག་གིས་ལྷག་མ་གཅོད་པའི་ཕྱིར། གསོ་སྦྱོང་ལ་ཞི་
གནས་སྒོམ་པ་དང་ལས་ཀྱི་ཆོ་ག་ལྔ་དང་ཚིགས་བཅད་འདོན་པ་དྲུག་པ་ཡོད་ཀྱང་མཚན་
ཉིད་འདི་ལས་མི་འདའ་(༤ན)བའི་ཕྱིར།
༈ ལྔ་པ་གྲངས་ངེས་ཡོད་དེ། དེ་ལ་དགག་སྒྲུབ་ཀྱི་དགོས་པ་ལ་ལྟོས་ནས་ཞི་གནས་
ཀྱི་དེ་དང་མཐུན་པའི་གསོ་སྦྱོང་གཉིས་སུ་གྲངས་ངེས་པའི་ཕྱིར། དེར་ཐལ། སྤང་བྱ་
དགག་པ་ལ་ལྟོས་ནས་དེར་དྲངས་པ་གང་ཞིག །བླང་བྱ་སྒྲུབ་པ་ལ་ཡང་དེར་གྲངས་ངེས་
པའི་ཕྱིར། དང་པོ་གྲུབ་སྟེ། སྤང་བྱ་སྔར་བསགས་སྦྱོང་བའི་དབང་དུ་བྱས་ནས་ཞི་གནས་
ཀྱི་དེ་བཞག །ཕྱི་མ་སྡོམ་པའི་དབང་དུ་བྱས་ནས་ཕྱི་མ་ལྔ་བཞག་པའི་ཕྱིར། གཉིས་པ་
བླང་བྱ་ལ་ལྟོས་ནས་ཀྱང་དེར་གྲངས་ངེས་ཏེ། ཉམས་སུ་བླང་བྱ་བསླབ་པ་གསུམ་དུ་ངེས་
ཤིང་། ཚུལ་ཁྲིམས་ཀྱི་བསླབ་པ་གཙོ་བོར་བསྒྲུབ་པའི་དབང་དུ་བྱས་ནས་མཐུན་པའི་
གསོ་སྦྱོང་བཞག །ཏིང་ངེ་འཛིན་དང་ཤེས་རབ་ཀྱི་བསླབ་པ་གཙོ་བོར་སྒྲུབ་པའི་དབང་
དུ་བྱས་ནས་ཞི་གནས་ཀྱི་གསོ་སྦྱོང་བཞག་པའི་ཕྱིར།
༈ དྲུག་པ་གོ་རིམ་ཡོད་དེ། ཞི་གནས་ཀྱི་གསོ་སྦྱོང་དེ་ཡི་གེ་ཉུང་བ་དང་གཙོ་བོ་
ཡིན་པས་དང་པོར་བཤད། མཐུན་པའི་གསོ་སྦྱོང་དེ་ལྟར་མ་ཡིན་པས་རྗེས་སུ་བཤད་པ་
ཡིན་པའི་ཕྱིར་ཏེ། མཛོད་ལས། འབྲལ་བའི་དོན་དུ་སྒོམ་གཙོའི་ཕྱིར། །ཞེས་དང་། ཊཱིཀྐ་
ལས། གསོ་སྦྱོང་ཡིན་པའི་ཕྱིར་དང་བརྗོད་པར་བྱ་བ་ཉུང་བའི་ཕྱིར་དང་པོར་ཞི་གནས་
ཀྱི་གསོ་སྦྱོང་བཤད་པར་བྱའོ། །ཞེས་གསུངས་པའི་ཕྱིར། 

བདུན་པ་ངེས་ཚིག་ཡོད་དེ།བསླབ་པ་གསུམ་གསོ་ཞིང་སྦྱོང་བས་གསོ་སྦྱོང་ཞེས་
བརྗོད་ཕའི་ཕྱིར་ཏེ། བམ་ལྔ་ལས། གསོ་སྦྱོང་ཞེས་བྱ་བ་ནི་བསླབ་པ་གསུམ་གསོ་ཞིང་
སྦྱོང་བར་བྱེད་པའོ། །ཞེས་གསུངས་པའི་ཕྱིར། བསླབ་པ་གསུམ་གསོ་ཞིང་སྦྱོང་བ་ཡིན་
ཏེ། མཐུན་པའི་གསོ་སྦྱོང་གིས་ཚུལ་ཁྲིམས་ཀྱི་བསླབ་པ་གསོ་ཞིང་སྦྱོང་། ཞི་གནས་ཀྱི་
ངེས་སེམས་དང་ཤེས་རབ་ཀྱི་བསླབ་པ་གསོ་ཞིང་སྦྱོང་བར་བྱེད་པའི་ཕྱིར་ཏེ། བམ་པོ་ལྔ་
བཅུ་པ་ལས། དེ་ཡང་རྣམ་པ་གཉིས་ཏེ། མཐུན་པའི་གསོ་སྦྱོང་དང་ཞི་གནས་ཀྱི་གསོ་
སྦྱོང་ངོ་། །དེ་ལ་མཐུན་པའི་གསོ་སྦྱོང་ནི་ལྷག་པའི་ཚུལ་ཁྲིམས་ཀྱི་དབང་དུ་བྱས་ཏེ་གནས་
དང་ཚོགས་པ་དང་ཚོགས་(༤བ)མཐུན་པར་བྱའོ། །ཞི་གནས་ཀྱི་གསོ་སྦྱོང་ནི་ལྷག་པའི་
སེམས་དང་ལྷག་པའི་ཤེས་རབ་ཀྱི་དབང་དུ་བྱས་ཏེ་སྤོང་བའི་ཡན་ལག་བསྒོམ་པའོ། །
ཞེས་གསུངས་པའི་ཕྱིར། 
སྒྲ་བཤད་ཡངས་པར་བྱས་ན་དགེ་བ་རྣམས་གསོ་ཞིང་སྡིག་པ་རྣམས་སྦྱོང་བས་
གསོ་སྦྱོང་ཞེས་བརྗོད་པ་ཡིན་ཏེ། གཞི་འགྲེལ་ལས། དགེ་བ་མ་ལུས་པ་རྣམས་གསོ་ཞིང་
སྡིག་པ་མ་ལུས་པ་རྣམས་སྦྱོང་བ་སྟེ་དགེ་བ་གསོ་སྡིག་པ་སྦྱོང་བའི་ཕྱིར་བདེ་བར་གཤེགས་
པས་གསོ་སྦྱོང་ཞེས་བཀའ་སྩལ་ཏོ། །ཞེས་གསུངས་པའི་ཕྱིར།
༈ བརྒྱད་པ་ཇི་ལྟར་བྱ་བའི་ཚུལ་ཡོད་དེ། ཞི་གནས་ཀྱི་གསོ་སྦྱོང་ཇི་ལྟར་བྱ་ཚུལ་
དང་། མཐུན་པའི་གསོ་སྦྱོང་ཇི་ལྟར་བྱ་ཚུལ་གཉིས་ཡོད་པའི་ཕྱིར། ཞི་གནས་ཀྱི་གསོ་
སྦྱོང་གི་དགོས་པ་ཡོད་དེ། དངོས་སུ་བྱིང་རྒོད་སྤོང་བ་དང་། བརྒྱུད་ནས་ཉོན་མོངས་
མཐའ་དག་སྤོང་བའི་དགོས་པ་ཡོད་པའི་ཕྱིར། ཞི་གནས་ཀྱི་གསོ་སྦྱོང་བཤད་དུ་ཡོད་དེ།
གནས་གང་དུ་སྒོམ་པ་དང་། རྟེན་གང་གིས་སྒོམ་པ་དང་། དངོས་པོ་གང་སྒོམ་པ་དང་།
ཚུལ་ཇི་ལྟར་སྒོམ་པ་རྣམས་སུ་ཡོད་པའི་ཕྱིར། གནས་ཡོད་དེ། ཏིང་འཛིན་སྐྱེ་བ་དང་

གནས་པ་དང་རྗེས་སུ་མི་མཐུན་པའི་གནས་སྤངས་ནས་དེ་སྐྱེ་བ་དང་རྗེས་སུ་མཐུན་པའི་
གནས་སུ་སྒོམ་པར་བྱ་བ་ཡིན་པའི་ཕྱིར། འཆད་པར་གླེང་གཞི་དགེ་སློང་རྣམས་ཀྱི་སྤྱོད་
ཡུལ་དུ་ཞུགས་ཚེ་ཡང་བསྒོམ་པས་གླང་པོ་སོགས་ཀྱིས་གཙེས་པས། སྤྱོད་ཡུལ་དུ་
ཞུགས་པས་སོགས་དང་། གླེང་གཞི་ལམ་སོགས་སུ་བསྒོམ་པས་བྱིས་པ་སོགས་ཀྱིས་
འཚེ་བས་སྤོང་ཁང་རྩིགས་པར་བྱའོ་སོགས་གསུང་།
རྟེན་གྱི་གང་ཟག་ཆོས་བཞི་ལྡན་ཅིག་དགོས་ཏེ། ཚུལ་ཁྲིམས་དག་ཅིང་མང་དུ་ཐོས་
པ་དང་། འདོད་པ་ཆུང་ཞིང་ཆོག་ཤེས་པ་དང་། གདམས་ངག་དང་ལྡན་པ་དང་། ལུས་
སེམས་དབེན་པ་བཞི་དགོས་པའི་ཕྱིར། དང་པོ་གྲུབ་སྟེ། ཚུལ་གནས་ཐོས་དང་བསམ་
ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་དང་སོ་ཐར་ལས། མང་དུ་ཐོས་པ་ནགས་
ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱི་གནས་པ་བདེ། །ཞེས་(༥ན)གསུངས་པའི་
ཕྱིར། གཉིས་པ་གྲུབ་སྟེ། མཛོད་ལས། བསྲིངས་གཉིས་ལྡན་ཆོག་མི་ཤེས་དང། །འདོད་
ཆེན་ཅན་ལ་མ་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། གདམས་ངག་མེད་
ན་ཏིང་ངེ་འཛིན་མི་འགྲུབ་པའམ་སྐྱོན་སྐྱེད་པའི་ཕྱིར་ཏེ། ལམ་ཆུང་གི་བྱུང་བ་བཞིན་
ནོ། །རྩ་བར། གདམས་ངག་མེད་པར་སྒོམ་པར་མི་བྱའོ། །ཞེས་གསུངས་པའི་ཕྱིར།
བཞི་པ་གྲུབ་སྟེ། ལུས་སེམས་མི་དབེན་ན་མཉམ་པར་འཇོག་མི་ཐུབ་པའི་ཕྱིར། ལུང་
ལས། མངོན་པར་འདུ་བར་ཡང་མི་བྱའོ། །ཞེས་གསུངས་པའི་ཕྱིར། ཀོ
དངོས་པོ་གང་སྒོམ་པ་ཡོད་དེ། མོས་པ་སྒོམ་པ་དང་། དེ་ཁོ་ན་ཉིད་སྒོམ་པ་གཉིས་
ཡོད་པའི་ཕྱིར། དང་པོ་ཡོད་དེ། ཆགས་པའི་གཉེན་པོར་མི་སྡུག་པ་སྒོམ། ཞེ་སྡང་གི་
གཉེན་པོར་བྱམས་པ་དང་། གཏི་མུག་གི་གཉེན་པོར་ཕུང་ཁམས་སྐྱེ་མཆེད་ཀྱི་རབ་དབྱེ་
དང་རྟེན་འབྲེལ་སྒོམ་པ་ཡིན་པའི་ཕྱིར་ཏེ། ལུང་མ་མོ་ལས། སྐྱིལ་མོ་ཀྲུང་བཅས་ཏེ་ལུས་

དྲང་པོར་བསྲངས་ལ་དྲན་པ་མངོན་དུ་གཞག་སྟེ། ལུས་འདི་ལ་རིག་པར་བྱ་བ་བརྒྱད་
སྤང་བར་བྱའོ། །འདི་ལྟར་སྟེ། ནད་དོ། །སྐྲན་ནོ། །མཚོན་ནོ། །དུག་གོ །མི་རྟག་པའོ། །
སྡུག་བསྔལ་ལོ། །སྟོང་པའོ། །བདག་མེད་པའོ། །སྙམ་དུ་བསམ་སྟེ་འདུག་ལ་ཞེས་སོགས་
གསུངས་པའི་ཕྱིར། བཞི་པ་དེ་སྒོམ་ཚུལ་ཡོད་དེ། ཞི་གནས་སྒོམ་ཚུལ་དང་། ལྷག་མཐོང་
སྒོམ་ཚུལ་གཉིས་ཡོད་པའི་ཕྱིར། ཞི་གནས་སྒོམ་ཚུལ་ཡོད་དེ། སེམས་གནས་དགུ་དང་
ཡིད་བྱེད་བཞི་དང་ཉེས་པ་ལྔ་སྤོངས་འདུ་བྱེད་བརྒྱད་སྒོམ་པ་ཡིན་པའི་ཕྱིར། ཀུན་བཏུས་
ལས། ཞི་གནས་གང་ཞེ་ན་ཞེས་སོགས་བྱུང་། ལྷག་མཐོང་སྒོམ་ཚུལ་ཡོད་དེ། སྒོམ་
གསུམ་དང་ཚོལ་བ་དྲུག་དང་ཡིད་བྱེད་བཞིའི་སྒོ་ནས་སྒོམ་པ་ཡིན་པའི་ཕྱིར་ཏེ། ཀུན་
བཏུས་ལས། ལྷག་མཐོང་གང་ཞེ་ན་ཞེས་སོགས་བྱུང་། ཞི་གནས་ཀྱི་དམིགས་པ་ཡིན་ལ་
བྱེད་ཚུལ་ཡོད་དེ། གསུང་རབ་ཡན་ལག་བཅུ་གཉིས་ཀྱི་དོན་གཅིག་ཏུ་བསྡུས་ཏེ་ཆོས་སོ་
སྙམ་པ་ལྟ་བུའི་ཁམས་སྐྱེ་(༥བ)མཆེད་ཀྱི་དབྱེ་བ་བསྡུས་ནས་གཅིག་ལ་རྩེ་གཅིག་པས་
སྒོམ་པ་དེ་ཡིན་པའི་ཕྱིར་ཏེ། མདོ་སྡེ་རྒྱན་ལས། ཆོས་ཀྱི་མིང་ནི་སྡོམ་པ་འདི། །ཞི་གནས་
ལམ་དུ་ཤེས་པར་བྱ། །ཞེས་གསུངས་པའི་ཕྱིར། ལྷག་མཐོང་གི་དམིགས་པ་ཡིད་ལ་
བྱེད་ཚུལ་ཡོད་དེ། གསུང་རབ་ཡན་ལག་བཅུ་གཉིས་ལས་བཤད་པའི་ཕུང་ཁམས་སྐྱེ་
མཆེད་དམ་བདག་མེད་སོགས་བཤད་པ་ལྟར་དཔྱད་ནས་སྒོམ་པ་དེ་ཡིན་པའི་ཕྱིར་ཏེ།
མདོ་སྡེ་རྒྱན་ལས། ལྷག་མཐོང་ལམ་ནི་དེ་དོན་རྣམས། །རྣམ་པར་དཔྱོད་པར་ཤེས་པར་
བྱའོ། །ཞེས་གསུངས་པའི་ཕྱིར། 
འདིར་བྱིང་རྨུགས་འགོག་པར། མདོར། གཉིད་བྲོ་ན་གདོས་བུ་གདགས་པར་བྱའོ། །
ཞེས་དང་། རྒོད་པ་འགོག་པར། མདོར། སྤོང་བ་པའི་ཞལ་ཏ་པ་བསྐོ་བར་བྱའོ། །ཞེས་
གསུངས། གདོས་བུ་ལ་གསུམ་ཡོད་དེ། ཆུ་ཚོད་ཀྱི་སྣོད་ལྟ་བུ་ཆུས་བཀང་པ་རྣ་བར་

དཔྱད་པ་གཅིག་དང་། བྱང་བུའི་རྣམ་པའི་ཤིང་མཐོ་གང་བ་རྣ་བའམ་མགོ་ལ་བཞག་རྒྱུ་
གཅིག་དང་། རིལ་པ་ཆུང་ངུ་ལྟ་བུའི་སྣོད་ཆུས་བཀང་བ་རྣ་བར་དཔྱད་པ་གསུམ་ཡོད་
པའི་ཕྱིར། དང་པོ་གྲུབ་སྟེ། ཉིད་ཀྱི་རྣམ་བཤད་ལས། ཤིང་ལ་སོགས་པ་ལས་བྱས་པའི་
གདོས་བུ་ཆུ་ཚོད་ཀྱི་སྣོད་འདྲ་བ་ཆུང་ངུ་ལ་བྱས་ཏེ། དེའི་ལུང་མིག་ནས་སྐུད་པ་བཏགས་
ཏེ་བསམ་གཏན་པ་རྣམས་གཉིད་བྲོ་ན་གདོས་བུ་དེ་རང་གི་རྣ་བ་ལ་བཏགས་ཏེ་དཔྱང་
པར་བྱའོ། །ཞེས་གསུངས་པའི་ཕྱིར། ཊིཀ་ཆེན་ལས་ཀྱང་ངོ་། །གཉིས་པ་གྲུབ་སྟེ། ཕྲན་
ཚེགས་འགྲེལ་པ་ལས། གདོས་བུ་ནི་བྱང་བུའི་རྣམ་པ་ཅན་དུ་ཤིང་གཞོགས་པ་མཐོ་གང་
གི་ཚད་དུ་བྱས་པ་དེ་སྐུད་པས་རྣ་བ་ལ་དཔྱང་པ་འམ། མགོ་བོ་ལ་བཞག་ན་རབ་ཏུ་གཡོ་
བའི་ཚེ། དེའི་ཡན་ལག་གི་ཕྱོགས་ན་ཕོག་པས་གཉིད་སངས་པའི་ཐབས་ཡིན་ནོ། །ཞེས་
གསུངས་སོ། །གསུམ་པ་གྲུབ་སྟེ། ཕྲན་ཚེགས་ཀྱི་འགྲེལ་པ་ལས། རིལ་བ་ཆུང་ངུ་ཆུས་
ཡོངས་སུ་བཀང་བ་སྐེ་ལ་སྐུད་པས་བཏགས་པ་རྣ་བ་ལ་དཔྱངས་པ་ན་གང་གིས་གཉིད་
ལོག་པར་གྱུར་ནས་གཡོ་བར་གྱུར་བ་དེའི་ཚེ། ཆུ་ཡོངས་སུ་བོ་བ་གདོང་ལ་བབ་པ་དེས་
ཉིད་སད་པར་འགྱུར་རོ། །ཞེས་(༦ན)བཤད་པའི་ཕྱིར། 
སྤོང་བ་བའི་ཞལ་ཏ་པ་བསྐོ་ཚུལ་ཡོད་དེ། དེའི་དགོས་པ་དང་། ཡུལ་གང་བསྐོ་བ་
དང་། བྱེད་པ་པོ་གང་གིས་བསྐོ་བ་དང་། ཚུལ་ཇི་ལྟར་བསྐོ་བ་དང་། བསྐོས་པའི་བསླབ་
བྱ་ལྔ་ཡོད་པའི་ཕྱིར། དགོས་པ་ཡོད་དེ། སྤོང་བ་པ་རྣམས་བདེ་བར་གནས་པ་དང་མི་
གཡེང་བའི་ཆེད་ཡིན་པའི་ཕྱིར། གཉིས་པ་གང་བསྐོ་བ་ཡོད་དེ། བསྐོ་ཡུལ་ཆོས་བཅུ་
གཅིག༌དང༌ལྡན༌པ་ཞིག་བསྐོ་བར་བྱ་བ་ཡིན་པའི་ཕྱིར། ཆོས་བཅུ་གཅིག་ཡོད་དེ། དགེ་
སློང་ཆོས་དྲུག་ལྡན་གྱིས་སྟེང་དུ་སྡོམ་ལས། མཚམས་ཀྱི་ནང་གནས་འགྲོ་བ་བཞི་དང་
བྲལ། །སྤྲོ་དང་སྔར་བསྐོས་མིན་དང་ཚོགས་ལོང་མིན། །ཞེས་པ་ལྟར་མཚམས་ནང་

གནས་པ་དང་། འགྲོ་བ་བཞི་དང་བྲལ་བ། སྤྲོ་བར་བྱས་པ་དང་། སྔར་བསྐོས་མིན་པ་
དང༌། ཚོགས་སུ་མ་ལོངས་པ་ལྔ་ཚང་དགོས་པའི་ཕྱིར། ཕྱི་མ་ལྔའི་དང་པོ་གྲུབ་སྟེ། རྩ་
བར། མཚམས་གཞན་ན་གནས་པ་ནི། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་
བར། འདུན་པ་དང་ཞེ་སྡང་དང་གཏི་མུག་དང་འཇིགས་པས་འགྲོ་བ་དང་བྲལ་བ། ཞེས་
གསུངས་པའི་ཕྱིར། འདིར་འགྲོ་བ་ནི་བརྗོད་པ་ལ་བྱ་སྟེ། འགྲོ་བའི་སྐད་དོད་བརྗོད་པ་
ལའང་འཇུག་པས་སོ། །གསུམ་པ་གྲུབ་སྟེ། བསྐོ་བའི་ལས་ལ་སྤྲོ་བ་མ་དྲིས་ན་ཆོས་མིན་
གྱི་ལས་སུ་འགྱུར་བའི་ཕྱིར་ཏེ། རྩ་བར། སྤྲོ་བར་བྱས་ཏེ་བསྐོའོ། །ཞེས་གསུངས་པའི་
ཕྱིར། བཞི་པ་གྲུབ་སྟེ། རྩ་བར། སྔར་བསྐོས་པ་ནི་མ་བསྐོས་པ་ཉིད་མ་ཡིན་ནོ། །ཞེས་
གསུངས་པའི་ཕྱིར། ལྔ་པ་གྲུབ་སྟེ། ཚོགས་ལ་ཚོགས་ཀྱིས་ལས་མི་ཆགས་པའི་ཕྱིར་ཏེ།
རྩ་བར། ཚོགས་ཀྱིས་མི་བྱའོ། །ཞེས་གསུངས་པའི་ཕྱིར། 
གསུམ་པ་བྱེད་པ་པོ་རྟེན་གང་གིས་བསྐོ་བ་ཡོད་དེ། དགེ་འདུན་མཚན་ཉིད་བཞི་
ལྡན་གྱིས་བསྐོ་བའི་ཕྱིར། བཞི་པ་ཆོ་ག་ཡོད་དེ། སྦྱོར་བ་སྤྲོ་བ་དྲི་བ་དང་། དངོས་གཞི་
གསོལ་གཉིས་ཀྱི་ལས་ཀྱིས་བསྐོ་བ་དང་། མཇུག་སྡུད་བརྗོད་པ་རྣམས་ཡིན་པའི་ཕྱིར།
ལྔ་པ་(༦བ)བསླབ་བྱ་ཡོད་དེ། མདོར། དེའི་བྱ་བ་ནི་ལངས་མ་ཐག་ཁོ་ནར་ཆག་ཆག་
གདབ་པ་དང༌། ཕྱག་བདར་བྱ་བ་དང་ཞེས་སོགས་ལྟར་ཡིན་པའི་ཕྱིར། 
མཐུན་པའི་གསོ་སྦྱོང་འཆད་པ། 
༈ གཉིས་པ་མཐུན་པའི་གསོ་སྦྱོང་འཆད་པར། རྩ་བར། གསོ་སྦྱོང་བྱའོ། །ཟླ་བ་
ཕྱེད་ཕྱེད་ཀྱི་ཚེ་བཅོ་ལྔ་ལའོ། །སོ་སོ་ཐར་པའི་མདོ་འདོན་པས་སོ། །ཞེས་སོགས་བྱུང༌།

འདི་ལ་དགོས་དོན། སྤྱི་དོན། མཐའ་དཔྱད་པ་གསུམ། དང་པོ་ནི་མཐུན་པའི་གསོ་སྦྱོང་
བྱས་པའི་དགོས་པ་ཡོད་དེ། ཚུལ་ཁྲིམས་དག་པ་དང་། ཆོས་རྣམ་པར་དག་པ་དང་། གསོ་
སྦྱོང་མ་བྱས་པའི་ཉེས་པ་ཁེགས་པ་གསུམ་ཡོད་པའི་ཕྱིར། དེ་བྱས་པས་ཚུལ་ཁྲིམས་རྣམ་
པར་དག་པར་འགྱུར་ཏེ། དགེ་སློང་རྣམས་གསོ་སྦྱོང་ལ་ཞུགས་པའི་ཚེ་ལྟུང་བ་བཤགས་
པ་དང་། བསྡམ་པ་དང་བྱིན་གྱིས་རློབ་པ་སོགས་ལ་ཞུགས་པས་དེ་རྣམ་པར་དག་པར་
འགྱུར་བའི་ཕྱིར། དེ་ལ་བརྟེན་ནས་ཆོས་རྣམ་པར་དག་པར་འགྱུར་ཏེ། དེའི་ཚེ་དགེ་བའི་
བསམ་པས་བསླབ་པ་ཡོངས་རྫོགས་ཀྱི་ཉེས་པ་སྦྱོང་ཞིང་ཁྲིམས་ཉིས་བརྒྱ་སོགས་དང་
བསྟན་པ་རིང་དུ་གནས་འདོད་མངོན་དུ་བྱེད་པས་དགེ་བ་གསོ་བ་དང་། དུས་དྲན་འབྱུང་
འགྱུར་བརྗོད་པས་འཆི་བ་མི་རྟག་པ་དྲན་ནས་ཆགས་སྡང་ཞི་བར་འགྱུར་བ་སོགས་ཀྱི་
དགོས་པ་ཡོད་པའི་ཕྱིར་ཏེ། ལུང་ལས། ཚུལ་ཁྲིམས་རྣམ་པར་དག་པའི་ཕྱིར་ནི་གསོ་
སྦྱོང་བྱ་ལ་ཆོས་རྣམ་པར་དག་པའི་ཕྱིར་ནི་དགག་དབྱེ་བྱ། ཞེས་གསུངས་པའི་ཕྱིར། འདིར་
སོ་སོར་སྦྱར་བ་གཉིས་ཀ་ལ་ཡོད་པར་རྟོགས་པ་དང་དེ་གཉིས་ཀྱི་ལྡོག་པ་ཆེ་ཆུང་གི་ཆེད་
ཡིན་པའི་ཕྱིར། 
སངས་རྒྱས་རབས་བདུན་གྱི་གསོ་སྦྱོང་བཤད་པ།
༈ གཉིས་པ་ལ་སངས་རྒྱས་རབས་བདུན་གྱི་གསོ་སྦྱོང་དང༌། མཐུན་པའི་གསོ་སྦྱོང་
རྒྱས་པར་བཤད་པ་གཉིས། དང་པོ་ལ་བདུན་ཡོད་དེ། སངས་རྒྱས་རབས་བདུན་གྱི་གསོ་
སྦྱོང་དང་། མཐུན་པའི་གསོ་སྦྱོང་རྒྱས་པར་བཤད་པ་གཉིས། དང་པོ་ལ་བདུན་ཡོད་དེ།
སངས་རྒྱས་རབས་བདུན་གྱི་གསོ་སྦྱོང་གདུལ་བྱའི་དབང་གིས་བདུན་ཡོད་པའི་ཕྱིར།

དང་པོ་སངས་རྒྱས་རྣམ་གཟིགས་ཀྱི་དེ་ཡོད་དེ། དེའི་ཚེ་ཉན་ཐོས་རྣམས་ཉེས་པ་ཆུང་
ཡང་གཞན་གྱི་སྐྱོན་ལ་རྟོག་པའི་ཉེས་པ་ཡོད་པས་དེ་སྤངས་པའི་ཕྱིར། བཅོམ་ལྡན་འདས་
ཀྱི་ཟླ་བ་ཕྱེད་ཕྱེད་དུ་གསོ་སྦྱོང་(༧ན)མཛད་པའི་ཚེ། བཟོད་པ་དཀའ་ཐུབ་བཟོད་པ་དམ་
པ་ནི། །མྱ་ངན་འདས་པ་མཆོག་ཅེས་སངས་རྒྱས་གསུངས། །རབ་ཏུ་བྱུང་བ་གཞན་ལ་
གནོད་པ་དང༌། །གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་པ་འདི་འདོན་པའི་ཕྱིར།
གཉིས་པ་སངས་རྒྱས་གཙུག་ཏོར་ཅན་གྱི་དུས་ཀྱི་གསོ་སྦྱོང་ཡོད་དེ། ཟླ་བ་ཕྱེད་ཕྱེད་
དུ་གསོ་སྦྱོང་མཛད་པའི་ཚེ། མིག་ལྡན་འགྲོ་བ་ཡོད་པ་ཡིས། །ཉམ་ང་བ་དག་ཇི་བཞིན་
དུ། །མཁས་པ་འཚོ་བའི་འཇིག་རྟེན་དུ། །སྡིག་པ་རྣམས་ནི་ཡོངས་སུ་སྤངས། །སྐུར་པ་
མི་གདབ་གནོད་མི་བྱ། །སོ་སོར་ཐར་པའང་བསྡམ་པར་བྱ། །ཟས་ཀྱི་ཚོད་ཀྱང་རིག་པར་
བྱ། །བས་མཐའི་སེམས་ལ་གནས་པར་བྱ། །ལྷག་པའི་སེམས་ལ་ཡང་དག་སྦྱོར། །འདི་
ནི་སངས་རྒྱས་བསྟན་པ་ཡིན། །ཞེས་འདོན་པ་དེ་དུས་གཞན་གྱི་སྐྱོན་རྟོག་པ་ཆེ་བས་དེ་
སྤངས་ཆེད་ཡིན་པའི་ཕྱིར། 
གསུམ་པ་སངས་རྒྱས་ཐམས་ཅད་སྐྱོབ་ཀྱི་གསོ་སྦྱོང་མཛད་ཚུལ་ཡོད་དེ། དེའི་ཚེ་
ཟླ་བ་ཕྱེད་ཕྱེད་དུ་གསོ་སྦྱོང་མཛད་པ་ན། ཇི་ལྟར་བུང་བ་མེ་ཏོག་ལས། ཁ་དོག་དྲི་ལ་མི་
གནོད་པར། ཁུ་བ་འཇིབ་ནས་འཕུར་བ་ལྟར། །དེ་བཞིན་ཐུབ་པ་གྲོང་དུ་རྒྱུ། །ཞེས་
འདོན་པ་དེའི་ཚེ་ཁྱིམ་པར་འགྲོགས་པར་དགའ་བ་སྤངས་པའི་ཆེད་ཡིན་པའི་ཕྱིར།
བཞི་པ་སངས་རྒྱས་འཁོར་བ་འཇིག་གི་གསོ་སྦྱོང་ནི། ཉན་ཐོས་རྣམས་ནི་བསམ་
གཏན་བཞི་ལ་སྲིད་པ་སེལ་བའི་ཆེད་དུ་ཡིན་ཏེ། དེའི་ཚེ་ཟླ་བ་ཕྱེད་ཕྱེད་དུ་གསོ་སྦྱོང་
མཛད་པ་ན། བདག་གི་རིག་དང་མ་རིག་ལ། །བརྟགས་པར་བྱ་སྟེ་གཞན་རྣམས་ཀྱི། །མི་
མཐུན་པ་དང་གཞན་དག་གིས། །བྱས་དང་མ་བྱས་རྣམས་ལ་མིན། །ཞེས་འདོན་པའི་ཕྱིར།

པ་ལྔ་པ་གསེར་ཐུབ་ཀྱི་གསོ་སྦྱོང་ནི། ཉན་ཐོས་རྣམས་ནི་བསམ་གཏན་བཞི་ལ་སྲེད་
པ་སེལ་བའི་ཆེད་དུ་ཡིན་ཏེ། དེའི་ཚེ་ཟླ་བ་ཕྱེད་ཕྱེད་དུ་གསོ་སྦྱོང་མཛད་པ་ན། ལྷག་པའི་
སེམས་ལ་བག་བྱ་སྟེ། །ཐུབ་པའི་ཐུབ་གཞི་རྣམས་ལ་བསླབ། །ཉེར་ཞི་དྲག་ཏུ་དྲན་ལྡན་
པའི། །སྐྱོབ་པ་མྱ་ངན་མེད་པ་ཡིན། །ཞེས་འདོན་པའི་ཕྱིར།
དྲུག་པ་འོད་སྲུང་གི་གསོ་སྦྱོང་(༧བ)ཉན་ཐོས་རྣམས་སྦྱིན་པར་དགའ་དྲག་པ་དང་
དགྲ་མང་བ་དེ་སྤངས་ཆེད་ཡིན་ཏེ། ཟླ་བ་ཕྱེད་ཕྱེད་དུ་གསོ་སྦྱོང་མཛད་པ་ན། སྦྱིན་པ་
བསོད་ནམས་རབ་ཏུ་འཕེལ། །ལེགས་བསྡམས་དགྲ་སོགས་མི་འགྱུར་རོ། །དགེ་དང་
ལྡན་པས་སྡིག་པ་སྤོངས། །ཉོན་མོངས་ཟད་པར་མྱ་ངན་འདའ། ཞེས་འདོན་པའི་ཕྱིར།
བདུན་པ་ཤཱཀྱ་ཐུབ་པའི་གསོ་སྦྱོང་ནི། ཉན་ཐོས་རྣམས་མི་དགེ་བཅུ་སྤོང་བའི་ཆེད་
ཡིན་ཏེ། བསྟན་པ་སྐྱོན་མེད་དུ་གནས་ཀྱི་བར་དུ་ཟླ་བ་ཕྱེད་ཕྱེད་དུ་གསོ་སྦྱོང་མཛད་པ་
ན། སྡིག་པ་ཐམས་ཅད་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་
ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་
སྟེ། །ངག་གི་སྡོམ་པའང་ལེགས་པ་ཡིན། །ཡིད་ཀྱི་སྡོམ་པའང་ལེགས་པ་སྟེ། །ཐམས་
ཅད་དུ་ནི་སྡོམ་པ་ལེགས། །ཀུན་ཏུ་བསྡམས་པའི་དགེ་སློང་ནི། །སྡུག་བསྔལ་ཀུན་ལས་
རབ་ཏུ་གྲོལ། །ངག་རྣམས་སྲུངས་ཤིང་ཡིད་ཀྱིས་རབ་བསྡམས་ཏེ། །ལུས་ཀྱིས་མི་དགེ་
བ་དག་མི་བྱེད་ཅིང་། །ལས་ལམ་གསུམ་པོ་འདི་དག་རབ་སྦྱངས་ན། །དྲང་སྲོང་གསུངས་
པའི་ལམ་ནི་ཐོབ་པར་འགྱུར། །ཞེས་པ་ཙམ་འདོན་པ་ཡིན་པའི་ཕྱིར་རོ། །འདི་དག་ཀྱང་
སངས་རྒྱས་བདུན་དང་དེ་དག་གི་ཉན་ཐོས་རྣམས་དྲན་ནས་བག་ཆགས་གསོ་འཕེལ་
ཆེད་ཁོ་ནར་བྲིས་སོ། ། 

མཐུན་པའི་གསོ་སྦྱོང་བྱ་ཚུལ་བཤད་པ།
༈ གཉིས་པ་མཐུན་པའི་གསོ་སྦྱོང་བྱ་ཚུལ་ཡོད་དེ། སྦྱོར་བ། དངོས་གཞི། མཇུག་
སྡུད་གསུམ་ཡོད་པའི་ཕྱིར། དང་པོ་ཡོད་དེ། གསོ་སྦྱོང་གི་གནས་ཐབས་དང་བཅས་པ་
དང་། རང་གཞན་གྱི་ལྟུང་བ་དག་པར་བྱེད་པ་དང་། གཙུག་ལག་ཁང་གི་བྱ་བ་རྗེས་སུ་
སྒྲུབ་པ་དང་། ཆོས་ཉན་བཤད་བྱ་བ་དང་། དགེ་བསྐོས་ཀྱི་ཚུལ་ཤིང་བྲིམ་ནས་བགྲང་སྟེ་
མ་འདུས་ན་འདུན་པ་དང་ཡོངས་དག་བླང་བ་དང༌། དགེ་སློང་གིས་མེ་ཏོག་ཕུལ་ནས་སོ་
སོ་ཐར་པའི་མདོ་འདོན་པར་གསོལ་བ་གདབ་པ་དྲུག་རྣམས་ཡོད་པའི་ཕྱིར། 
དང་པོ་ཡོད་དེ། གནས་ཀྱི་ཁྱད་པར་དང་། གནས་དེར་མཆོད་པ་དང་བཅས་ཏེ་
སྟོན་པའི་སྐུ་བཤམས་པ་དང་། དཀར་གཏོར་(༨ན)ཆ་བཞི་བཤམས་པ། དགེ་འདུན་བསྡུ་
བའི་ཕྱིར་གཎྜི་བརྡུང་བ་རྣམས་ཡོད་པའི་ཕྱིར། 
དང་པོ་གནས་ཀྱི་ཁྱད་པར་ལ་རང་ལུགས་དང་དོགས་གཅོད་གཉིས། །དང་པོ་ལ་
གསུམ་ཡོད་དེ། བློ་མཐུན་པར་བྱེད་པའི་གནས་དང་། མཚམས་དང་བཅས་པའི་གནས་
དང་། མཚམས་མེད་པའི་གནས་གསུམ་ཡོད་པའི་ཕྱིར། དང་པོ་འཆད་པར། རྩ་བར།
གསོ་སྦྱོང་གི་གནས་ལ་བློ་མཐུན་པར་བྱའོ། །ཞེས་གསུངས་། གསོ་སྦྱོང་གི་གནས་ཁྱད་
པར་བཞི་ལྡན་ལ་དགེ་འདུན་གྱི་གསོལ་གཉིས་ཀྱིས་བློ་མཐུན་བྱེད་ཅིང་དེའི་དགོས་པ་
ཡོད་དེ། གནས་གསུམ་གང་རུང་ཡིན་པ་དང་ཉེ་འཁོར་འདོམ་གང་དང་ལྡན་པ་དང་དགེ་
འདུན་གྱིས་བཞེད་པ་དང་སྔར་བློ་མཐུན་མ་བྱས་པ་དང་དེར་བློ་མཐུན་བྱ་དགོས་པ་
གཉིས་སོགས་ཡོད་པའི་ཕྱིར། དང་པོ་གྲུབ་སྟེ། བསྐལ་པ་ཆགས་པའི་གནས་རང་གྲུབ་

འདུལ་བའི་སྤྱི་དོན་བློ་གསལ་མགུལ་རྒྱན་ཙིནྟ་མ་ཎིའི་ཕྲེང་མཛེས་ལས་གཞི་སྨད།
པ་དང་། བྱ་བའི་གནས་དང་སྐྱེས་བུ་སྒྲུབ་པའི་གནས་གསུམ་གང་རུང་མ་ཡིན་པ་ལ་
གནས་ཀྱི་བློ་མི་འབྱུང་བས་བློ་མཐུན་མི་ཆགས་པའི་ཕྱིར་ཏེ། རྩ་བར། གྲུབ་པ་འམ་བྱས་
པའམ་ཟིན་པ་ལའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གཞན་དུ་ན་མི་བདེ་
བའི་ཕྱིར་ཏེ། རྩ་བར། ཉེ་འཁོར་འདོམ་གང་དང་ལྡན་པའོ། །ཞེས་གསུངས་པའི་ཕྱིར།
གསུམ་པ་གྲུབ་སྟེ། གཞན་དུ་ཀུན་སློང་མི་ཚང་བའི་ཕྱིར་ཏེ། རྩ་བར། དགེ་འདུན་འདོད་
ནའོ། །ཞེས་གསུངས་པའི་ཕྱིར། བཞི་པ་གྲུབ་སྟེ། རྩ་བར། སྔར་གནང་བ་མ་ཐོབ་པ་
ལའོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། གླག་ཅོར་མི་འབྱུང་བ་དང་ཐུགས་མཐུན་
པ་དང་མ་བྱས་པའི་ཉེས་པ་ཁེགས་པ་རྣམས་ཡིན་པའི་ཕྱིར་ཏེ། གླེང་གཞིས་ཤེས་སོ། །
མཚམས་ཆེ་ཆུང་དང་དཀྱིལ་འཁོར་བར་བློ་མཐུན་པའི་གནས་དེ་གསུམ་ནི་འདུལ་བའི་
ལས་ཐམས་ཅད་ཀྱི་གནས་སུ་རུང་སྟེ། རྩ་བར། ལས་གཞན་གྱི་གནས་ཀྱང་དེ་ཡིན་ནོ།
ཞེས་དང་། གཞི་འགྲེལ་ལས། འདིར་ལས་བརྒྱ་རྩ་གཅིག་པོ་དག་ཉི་ཚེ་བཟུང་བར་མ་
ཟད་དེ། འདུལ་བ་དང་ལྡན་པའི་ལས་ཐམས་ཅད་བསྡུས་པར་རིགས་པར་བྱའོ། །ཞེས་
གསུངས་པའི་ཕྱིར། 
དེར་བློ་མཐུན་བྱ་ཚུལ་(༨བ)ཡོད་དེ། དགེ་འདུན་མཚན་ཉིད་བཞི་ལྡན་གྱིས་ཆོ་ག་
གསོལ་གཉིས་ཀྱི་ལས་ཀྱིས་བྱེད་པའི་ཕྱིར། བློ་མཐུན་འཇིག་རྒྱུ་ཡོད་དེ། ལས་ཀྱིས་
གཞིག་པ་འམ་མཚམས་དེར་དགེ་སློང་མེད་པར་སྐྱ་རེངས་ཤར་བ་འམ། རྟེན་ཞིང་མིན་
པ་འམ། གནས་ཞིང་མིན་པ་གང་རུང་བྱུང་བ་ན་དེ་འཇིག་པའི་ཕྱིར། ཁ་ཡ

མཚམས་བཅད་ཚུལ་སོགས་བཤད་པ། 
གཉིས་པ་མཚམས་ཀྱི་གནས་ལ་གཉིས་ཡོད་དེ། ལས་ཀྱི་མཚམས་དང་། རྩིག་པའི་
མཚམས་གཉིས་ཡོད་པའི་ཕྱིར། དང་པོ་འཆད་པར། རྩ་བར། མཚམས་བཅད་པར་
བྱའོ། །སོགས་བྱུང་། གཉིས་པ་འཆད་པར། རྩ་བར། མཚམས་མ་བཅད་པའི་གནས་སུ་
ནི་ལས་ལ་རྩིག་པ་མཚམས་ཡིན་ནོ། །སོགས་བྱུང་། 
གསུམ་པ་མཚམས་མ་བཅད་པའི་གནས་ལ་ཡང་ལས་ཀྱི་མཚམས་གསུམ་ཡོད་དེ།
ར་བ་མེད་པའི་ཁང་པ་སོགས་ཀྱི་ཝ་ཁ་ནས་ཆུ་འཛག་པ་ཚུན་ཆད་དང་། གྲོང་ལ་ཉེ་འཁོར་
གྱི་མཐའ་ཚུན་ཆད་དང་། དགོན་པ་ལ་རྒྱང་གྲགས་ཀྱི་མཐའ་ཚུན་ཆད་དེ་ཡིན་པའི་ཕྱིར་
ཏེ། རྩ་བར། མཚམས་མ་བཅད་པའི་གནས་སུ་ནི་ལས་ལ་རྩིག་པ་མཚམས་ཡིན་ནོ། །
ཝ་ནས་ཆུ་འཛག་པ་གང་དུ་བབ་པ་ཡང་ངོ་། །གྲོང་ལ་ནི་ཉེ་འཁོར་གྱི་མཐའ་ཚུན་ཆད་
དོ། །དགོན་པ་ལ་ནི་ཕྱོགས་ཕྱོགས་སུ་རྒྱང་གྲགས་ཀྱི་མཐའ་ཚུན་ཆད་དོ། །ཞེས་གསུངས་
པའི་ཕྱིར། དེའི་མཚམས་མ་བཅད་ཅེས་པ་ཐོག་མའི་གསལ་བྱེད་དང་། མཚམས་ཡིན་ནོ་
ཞེས་པ་བར་གྱི་གསལ་བྱེད་ཡིན་པས་ཚིག་ཕྱི་མ་གསུམ་ལ་སྦྱོར་བའི་ཕྱིར། 
ལས་ཀྱི་མཚམས་བཅད་པ་ལ་གསུམ་ཡོད་དེ། དབུས་ནས་ཕྱོགས་སོ་སོཪ་དཔག་
ཚད་ཕྱེད་དང་གསུམ་རེ་ཡོདཔའི་མཚམས་པོ་ཆེ་དང་། དབུས་ནས་ཕྱོགས་སོ་སོར་དཔག་
ཚད་གཉིས་ནས་གདིང་བ་བཞི་བཅུ་ཤོང་བའི་བར་མཚམས་བུ་ཆུང་དང༌། དེ་ལ་
མཚམས་བུ་ཆུང་དང་གདིང་བ་བཞི་བཅུ་ཤོང་བའི་དཀྱིལ་འཁོར་བ་གཉིས་དང་གསུམ་
ཡོད་པའི་ཕྱིར་ཏེ། ཞུ་བ་ལས། མཚམས་པོ་ཆེ་ཆོད་ཅིག་ཅེས་གསུངས་ན་ཚད་ཇི་ཙམ་

ལགས། ཨུ་པ་ལི། དཔག་ཚད་ཕྱེད་དང་གསུམ་མོ། །དེ་ཚུན་ཆད་ནི་ཐམས་ཅད་ཆུང་ངུ་
སྟེ། དཀྱིལ་འཁོར་(༩ན)གང་དུ་གྲངས་བཞི་བཅུ་བསྒོ་བ་ཤོང་བའོ། །ཞེས་གསུངས་པའི་
ཕྱིར། དེས་ན་དཀྱིལ་འཁོར་བ་ལ་མཚམས་བུ་ཆུང་གིས་ཁྱབ་ཀྱང་དཀྱིལ་འཁོར་པ་མ་
ཡིན་པའི་མཚམས་བུ་ཆུང་མང་པོ་ཡོད་དེ། མཚམས་བུ་ཆུང་ལ་དཔག་ཚད་གཉིས་དང་
དཔག་ཚད་གཅིག་དང་། དེས་དཔག་ཚད་ཕྱེད་ནས་གྲངས་ལྔ་བཅུ་ཤོང་བ་རྣམས་ནི་དེ་
ཡིན་ཀྱང་དཀྱིལ་འཁོར་པ་མ་ཡིན་པའི་ཕྱིར་ཏེ། ཞུ་བ་ལས། དཀྱིལ་འཁོར་པ་གང་དུ་
གྲངས་བཞི་བཅུ་བསྒོ་བ་ཤོང་བ། ཞེས་གསུངས་པའི་ཕྱིར། མཚམས་པོ་ཆེ་ནི་ཁྱད་པར་
ལྔ་དང་ལྡན་ཏེ། ཚད་དབུས་ནས་དཔག་ཚད་ཕྱེད་དང་གསུམ་ཁོ་ནར་ངེས་པ་དང་། ཕྱོགས་
བཞིར་མཚན་མ་བརྟན་པོ་དང་ལྡན་པ་དང་། ཆུ་སོགས་མཚམས་གཞན་མིན་པ་དང༌།
སྔར་མཚམས་བཅད་པ་དང་མ་འབྲེལ་བ་དང༌། གཞན་གྱིས་མཚམས་བཅད་པའི་རྗེས་
སུ་མཚན་མ་བརྟན་པོ་བཙུགས་པ་མིན་པ་རྣམས་དགོས་པའི་ཕྱིར། དང་པོ་གྲུབ་སྟེ། དེ་
ལས་ལྷག་པ་མི་ཆགས་ལ་དེ་ལས་ཆུང་བ་མཚམས་ཆུང་བ་ཡིན་པའི་ཕྱིར་ཏེ། ཞུ་བ་ལས་
དཔག་ཚད་ཕྱེད་དང་གསུམ་ཡན་ཆད་ཀྱང་མཚམས་ཞེས་བགྱིའམ། ཨུ་པ་ལི་མ་ཡིན་
ནོ། །ཞེས་དང་། རྩ་བར། ཡང་དཔག་ཚད་ཕྱེད་དང་གསུམ་གྱི་མཐའ་ཚུན་ཆད་དུའང་
ངོ་། །ཞེས་གསུངས་པའི་ཕྱིར། གཉིས་པ་གྲུབ་སྟེ། གཞན་དུ་ན་རྟེན་མེད་པས་མཚམས་
མི་ཆགས་པའི་ཕྱིར། ཤཱ་ཏམ་ལས། དགེ་སློང་གནས་པ་དེ་གཉུག་མར་གནས་པ་རྣམས་
ཀྱིས་མཚམས་ཆེན་པོའི་མཚན་མ་བརྟན་པོ་བཙུགས་པ་དག་བརྗོད་པར་བྱའོ། །ཞེས་
གསུངས་པ་ལྟར་རྩ་བ་དང་ལུང་ལས་ཀྱང་ངོ་། ། ཁུ་ཡིན་ཁུལ་ཉས་ང་ཀུན་ང་
གསུམ་པ་གྲུབ་སྟེ། རྩ་བར། མཚམས་སུ་ཆུ་ནི་མཚམས་བཞིན་དང་འདྲའོ། །ཞེས་
དང་། ལུང་གཞི་དང་ཤྭ་ཏམ་ལས། གྲོང་དང་གྲོང་གི་ཉེ་འཁོར་མ་གཏོགས་པར་མཚམས་

པོ་ཆེ་གཅད་དོ། །ཞེས་གསུངས་པའི་ཕྱིར། བཞི་པ་གྲུབ་སྟེ། རྩ་བར་སྔ་མ་བག་ཡངས་
སུ་མ་བྱས་པར་བཅད་པར་གཞན་མི་ཆགས་སོ། །ཞེས་གསུངས་པའི་ཕྱིར། །ལྔ་པ་གྲུབ་
སྟེ། རབ་ཏུ་བྱུང་བ་གཞན་ལ་གནོད་པ་དང་། །ཞེས་༩བ)གཞན་ལ་གནོད་པ་བཀག་
པའི་ཕྱིར། 
ོམཚམས་བུ་ཆུང་ལ་ཡང་ཚད་མ་གཏོགས་ཕྱོགས་ཀྱི་མཚན་མ་སོགས་ལྷག་མ་འདྲ་
སྟེ། ཤྭ་ཏམ་ལས། དགེ་འདུན་ཐམས་ཅད་འདུག་ཅིང་མཐུན་པར་གྱུར་པ་ལ་དགེ་སློང་
གནས་པ་དང་གཉུག་མར་གནས་པ་རྣམས་ཀྱི་མཚམས་བུ་ཆུང་གི་ཕྱོགས་བཞིའི་མཚན་
མ་བརྟན་པོ་བཙུགས་པ་དག་བརྗོད་པར་བྱའོ། །ཞེས་གསུངས་པའི་ཕྱིར། 
ལྟ་མཚམས་པོ་ཆེའི་གླེང་གཞི་དང་དགོས་པ་བཞི་ཡོད་དེ། དགེ་སློང་ཀ་པ་ནས་དགེ་
སློང་གཞན་གསོ་སྦྱོང་ལ་འདུས་ཀྱང་མ་འདུས་པ་ལ་བརྟེན་ནས་བཅས། དགོས་པ་སྤྱིར་
ལས་ལ་དགེ་སློང་ཐམས་ཅད་འདུ་དགོས་པ་དང་བྱེ་བྲག་ཏུ་དགག་དབྱེ་དང་གསོ་སྦྱོང་
ལ་ཐམས་ཅད་འདུས་པས་ཀུན་དག་པར་འགྱུར་བ་དང་། ཆོས་གོས་དང་འབྲལ་བ་སྤང་
སླ་བ་དང་། དབྱར་འབྲལ་བའི་ཉེས་པ་སྤངས་པ་དང་། གནས་གཞན་དུ་དབྱར་ཁས་
བླངས་ཀྱང་སྲ་བརྐྱང་གི་ཕན་ཡོན་འཐོབ་པ་བཞི་ཡོད་པའི་ཕྱིར། དེ་བྱེད་ཚུལ་ཡོད་དེ།
བྱེད་པ་པོ་དགེ་འདུན་མཚན་ཉིད་བཞི་ལྡན་གྱི་ཆོ་ག་སྦྱོར་དངོས་མཇུག་གསུམ་གྱི་སྦྱོར་བ་
གཉུག་མར་གནས་པའི་དགེ་སློང་གིས་གཎྜི་བརྡུངས་དགེ་འདུན་བསྡུས་ནས་མཚན་མ་
བརྗོད་པ་དང་དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་
བརྗོད་པ་དང་བཅས་པ་ཡིན་པའི་ཕྱིར་ཏེ། ཤཱ་ཏམ་ལས། དེའི་གནས་མལ་བཤམས་པ་
བྱས་ནས་གཎྜི་བརྡུངས་ཏེ། དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་
ནས་དགེ་འདུན་ཐམས་ཅད་འདུས་ཤིང་མཐུན་པར་གྱུར་པ་ལ། དགེ་སློང་གནས་པ་དང་

གཉུག་མར་གནས་པ་རྣམས་ཀྱིས་མཚམས་པོ་ཆེའི་ཕྱོགས་བཞིའི་མཚན་མ་བརྟན་པོ་
བཙུགས་པ་དག་བརྗོད་པར་བྱའོ། །དེའི་འོག་ཏུ་དགེ་སློང་གཅིག་གིས་གསོལ་བ་བྱས་ཏེ་
ལས་བྱའོ། །ཞེས་གསུངས་པའི་ཕྱིར། མཚམས་ཆུང་ལ་ཡང་དེ་ལྟར་རོ། །རྒྱས་པར་ཤཱ་
ཏམ་དང་ལུང་གཞིར་ལྟོས།
མཚམས་གསུམ་འཇིག་རྒྱུ་ཡོད་དེ། དེར་དགེ་སློང་མེད་པར་སྐྱ་རེངས་ཤར་བ་དང་།
རྟེན་ཞིང་མ་ཡིན་པར་གྱུར་པ་དང་། (༡༠ན)མཚམས་གཞན་བྱུང་བ་དང་། ཆོ་གས་གཞིག་
པ་བཞི་ཡོད་པའི་ཕྱིར། མཚམས་བུ་ཆུང་དང་དཀྱིལ་འཁོར་པར་བློ་མཐུན་བྱས་པའི་
དགོས་པ་ཡོད་དེ། དགེ་འདུན་འདུ་ཆེས་པ་སྤངས་པ་དང་དགེ་སློང་རྣམས་ཀྱི་དགེ་བའི་
བྱ་བ་གཞན་མི་ཉམས་པའི་ཆེད་ཡིན་པའི་ཕྱིར་ཏེ། གླེང་གཞིར། དགེ་སློང་རྣམས་བཞིའི་
ཚོགས་ཀྱི་ལས་བྱ་བ་སོགས་ལ་ཡང་མཚམས་པོ་ཆེའི་ནང་དེ་ན་ཡོད་པ་ཐམས་ཅད་སྡུད་
པར་བྱེད་པས་དགེ་སློང་རྣམས་ཀྱི་དགེ་ཚོགས་ཉམས་པས་དཀྱིལ་འཁོར་པ་བཅད་པར་
བྱའོ། །ཞེས་གསུངས་པའི་ཕྱིར། རྩ་བར། ཐམས་ཅད་ཀྱི་ཆེད་དུ་དཀྱིལ་འཁོར་བར་བློ་
མཐུན་པར་བྱའོ། །ཞེས་གསུངས་པའི་ཕྱིར། དེའི་འཇིག་རྒྱུ་མཚམས་པོ་ཆེ་དང་འདྲ་སྟེ།
མཚམས་པོ་ཆེའི་ནང་ན་དགེ་སློང་ཡོད་ན་དཀྱིལ་འཁོར་པར་དགེ་སློང་མེད་ཀྱང་མི་
འཇིག་པའི་ཕྱིར་ཏེ། ཊཱིཀྐ་ལས། གནས་རང་དབང་མེད་པ་ཡིན་པས་དེའི་ཕྱིར་ཞེས་
བཤད་དེ་གནས་དེ་འཇིག་པ་ལ་རང་དབང་མེད་པ་ཡིན་པས་དེའི་ཕྱིར་ཞེས་པའོ། །ཞེས་
གསུངས་པའི་ཕྱིར། 
༈ མཐའ་དཔྱད་པ་ལ། མཚམས་བུ་ཆུང་དང་དཀྱིལ་འཁོར་བ་གཅིག་གམ་ཐ་དད་
ཅེ་ན། འདུལ་འཛིན་རྒྱ་ཁ་ཅིག་ན་རེ། ཐ་དད་པ་འགལ་བ་ཡིན་ཟེར། འདུལ་འཛིན་ཆེན་
པོ་བྱ་ཁ་ཅིག་ན་རེ། གཅིག་ཡིན་ཟེར། དེ་གཉིས་གཅིག་པ་མི་འཐད་པར་ཐལ། དེ་

གཉིས་ཐ་དད་དུ་བཤད་པ་ཆེས་མང་བའི་ཕྱིར་ཏེ། ཤཱ་ཏམ་ལས། དཀྱིལ་འཁོར་པ་དང་
མཚམས་པོ་ཆེ་དང་མཚམས་བུ་ཆུང་བཅད། ཅེས་དང་། ཊིཀྐ་ལས་ཀྱང་། མཚམས་ཆེན་
དང་མཚམས་ཆུང་ངུ་དང་དཀྱིལ་འཁོར་པའི་མཚམས། ཞེས་དང་། བསྡུས་པ་ལས་ཀྱང་།
མཚམས་བཅད་པར་བྱ། ཡང་དཀྱིལ་འཁོར་པ་བཅད་པར་བྱ། ཞེས་གསུངས་པའི་ཕྱིར།
དེ་གཉིས་འགལ་བ་ཡང་མི་འཐད་པར་ཐལ། དེ་གཉིས་ཕལ་ཆེར་དོན་གཅིག་པའི་ཕྱིར་
ཏེ། དཀྱིལ་འཁོར་པའི་སྐབས་ཀྱི་ལུང་གཞི་ལས། མཚམས་བཅད་ཅིང་། དཀྱིལ་འཁོར་
པར་བློ་མཐུན་པར་བྱའོ། །ཞེས་དང་། (༡༠བ)དེའི་གཞི་འགྲེལ་ལས། མཚམས་བུ་ཆུང་
ཞེས་བྱ་བ་ནི་དཀྱིལ་འཁོར་པ་སྟེ་དེའི་ཕྱིར། མཚམས་བུ་ཆུང་བཅད་ཅིང་དཀྱིལ་འཁོར་
པར་བློ་མཐུན་པར་བྱའོ། །ཞེས་གསུངས་སོ། །ཞེས་གསུངས་པའི་ཕྱིར།  
ཁ་བྱ་ཅིག་ན་རེ། ཐང་སྟོང་ལ་བློ་མཐུན་བྱ་སྟེ། གྲུབ་པའི་བྱེ་བྲག་གིས་ཡིན་པའི་
ཕྱིར་ཞེས་ཟེར་བ་དེའི་ཐང་སྟོང་དུ་གྲུབ་པའི་གནས་ཡིན་པ་མི་འཐད་དེ། དེ་ལ་སྐྱབས་ཀྱི་
བློ་མི་འབྱུང་བའི་ཕྱིར་ཏེ། ཉིད་ཀྱི་རྣམ་བཤད་ལས། གྲུབ་པ་ཞེས་བྱ་བ་ནི་འཆགས་པའི་
བསྐལ་པའི་ཚེ་རང་གྲུབ་པའམ། དེའི་འོག་ཏུ་བརྡིབ་ཆད་པ་ལ་སོགས་པས་རང་གྲུབ་སྟེ།
དཔེར་ན་རིའི་བྱ་སྐྱིབས་ལ་སོགས་པ་ལྟ་བུ་སྟེ། ཞེས་གསུངས་པའི་ཕྱིར། ཊིཀྐ་དང་གཞི་
འགྲེལ་ལས་ཀྱང་ངོ་། ། 
ཡང་སྟག་ན་རེ། དུས་ཀུན་དུ་ལས་ལ་རྩིག་པ་མཚམས་ཡིན་པས་རྩིག་པའི་ཕྱི་རོལ་
ཉེ་འཁོར་འདོམ་གང་སྲུང་མི་དགོས་ཟེར། འོ་ན་མཚམས་པོ་ཆེ་བཅད་པའི་ཚེ་ཡང་རྩིག་
པ་མཚམས་ཡིན་པར་ཐལ། དུས་ཀུན་ཏུ་ལས་ལ་རྩིག་པ་མཚམས་ཡིན་པའི་ཕྱིར། འདོད་
མི་ནུས་ཏེ། མཚམས་གསུམ་བཅད་ཚེ་དེའི་ནང་གི་རྩིག་མཚམས་གྲོལ་བ་སྟེ་མཚམས་
མི་ཐུབ་པའི་ཕྱིར་ཏེ། ཞུ་བས་ལས། མཚམས་གྲོལ་བར་འགྱུར་བ་མཆིས་སམ། ཨུ་པ་ལི་

ཡོད་དེ། ལས་ཀྱིས་མཚམས་བཅད་ན་རྩིག་པའི་མཚམས་གྲོལ་བ་ཞེས་བྱའོ། །ཞེས་
གསུངས་པའི་ཕྱིར། འདི་ལ་འཁྲུལ་ནས་ལས་ཀྱི་མཚམས་དང་འབྲལ་སྤངས་མཚམས་
གཅིག་པར་འདོད་པ་མི་འཐད་དོ། ། 
ཡང་འདུལ་འཛིན་ཆེན་པོ་རྒྱ་ཁ་ཅིག་གི་གསུང་ལས། མཚམས་པོ་ཆེ་བཅད་ན་ཐང་
དང་འདྲ་བས་དེར་ཆོས་གོས་དང་མི་འབྲལ་བའི་གནང་བ་ངེས་པར་སྦྱིན་དགོས་ཟེར།
ལ་ལས་དཀྱིལ་འཁོར་པར་ཆོས་གོས་དང་མི་འབྲལ་བའི་གནང་བ་མི་འབྱུང་ཟེར། དེ་
གཉིས་མི་འཐད་པར་ཐལ། མཚམས་གསུམ་བཅད་པ་དེར་ཆོས་གོས་དང་མི་འབྲལ་
བའི་གནང་བ་དེ་ངེས་པར་སྒྲུབ་དགོས་ཀྱི་བསླབ་བྱ་མ་ཡིན་པའི་ཕྱིར། དེར་ཐལ། དེ་ཅི་
དགར་གནང་བའི་བསླབ་པ་ཡིན་པའི་ཕྱིར་ཏེ། ཤཱ་ཏམ་ལས། (༡༡ན)དཀྱིལ་འཁོར་པའི་
བློ་མཐུན་པར་བྱས་པའི་ནང་དུ་ཆོས་གོས་དང་མི་འབྲལ་བའི་གནང་བ་ནི་གཅིག་ཏུ་མ་
ངེས་ཏེ་གལ་ཏེ་འདོད་ན་སྦྱིན་པར་བྱའོ། །ཞེས་གསུངས་པའི་ཕྱིར། ཁྱབ་སྟེ། མ་ངེས་དང་
འདོད་ན་ཞེས་པའི་དོན་གྲུབ་པའི་ཕྱིར། འོ་ན། མཚམས་པོ་ཆེར་མི་འབྲལ་བའི་གནང་བ་
བྱིན་པས་མཚམས་པོ་ཆེའི་ནང་ཁོང་ན་ཡོད་པའི་དཀྱིལ་འཁོར་པར་ཆོས་གོས་བཞག་སྟེ།
མཚམས་པོ་ཆེར་དགེ་སློང་ཉལ་ན་ཆོས་གོས་དང་འབྲལ་ལམ་མི་འབྲལ་ཞེ་ན། དེར་འབྲལ་
བ་ཡིན་ཏེ། དཀྱིལ་འཁོར་པར་བཅད་པའི་ལས་ལ་ལྟོས་པའི་མཚམས་གཞན་གཅིག་
ཡིན་པའི་ཕྱིར་ཏེ། མཚམས་པོ་ཆེ་དང་དཀྱིལ་འཁོར་བ་གཉིས་ནི་ལས་ཀྱི་མཚམས་ཐ་
དད་ཡིན་པའི་ཕྱིར། ཁྱབ་སྟེ། མཚམས་པོ་ཆེར་གནང་ཡང་དཀྱིལ་འཁོར་བར་གནང་
བའི་གོ་མི་ཆོད་པའི་ཕྱིར། མ་ཁྱབ་མཚམས་ལ་མ་གྲུབ་ན། དཀྱིལ་འཁོར་བའི་དགོས་
པར་འགལ་ལོ། ། 
ལྕགས་རི་གཅིག་གི་བསྐོར་བ་ལྟ་བུ་རང་བཞིན་གྱིས་མཚམས་གཅིག་པའི་མཚམས་

ཁོང་གི་དཀྱིལ་འཁོར་པར་ཆོས་གོས་བཞག་སྟེ་རང་བཞིན་གྱིས་མཚམས་གཅིག་པ་དེར་
ཉལ་ན་འབྲལ་བ་མི་འབྱུང་སྟེ། དཀྱིལ་འཁོར་པར་བཅད་པས་ལས་ལ་ལྟོས་པའི་མཚམས་
ཐ་དད་དུ་གྱུར་ཀྱང་འབྲལ་བ་ལ་ལྟོས་པའི་མཚམས་ཐ་དད་དུ་འགྱུར་བ་མེད་པའི་ཕྱིར།
འདིའི་དོན་རྒྱས་པར་འབྲལ་སྤངས་སྐབས་སུ་བཤད་དོ། ། 
༈ གཎྜི་བརྡུང་ཚུལ་ལྔ་ཡོད་དེ། བརྡུང་བའི་གནས་ཁང་སྟེང་སོགས་གནས་མཐོན་
པོ་ནས་བརྡུང་ལ་དེ་ཡང་དགེ་འདུན་ཐམས་ཅད་ཆོས་ལ་འདུ་བའི་ཆེད་དུ་རྒྱུད་གསུམ་
དང་ཏོག་སྒྲ་ཆེན་པོ་གསུམ་བརྡུང་བ་དང་། ལས་ལ་འདུ་བའི་དོན་དུ་རྒྱུད་གཅིག་དང་ཏོག་
གསུམ་དང་། ཤི་བའི་རོ་དབྱུང་བའི་ཆེད་དུ་རྒྱུད་གཅིག་དང་མཇུག་ཏུ་ཏོག་མེད་པའི་བྱི་
བོ་བརྡུང་བ་དང་། སེར་བ་སོགས་གནོད་པ་བཟློག་པའི་གཎྜི་ཇི་ཙམ་ཆོག་གི་བར་རིམ་
པས་བརྡུང་བ་དང་། དགེ་འདུན་ཟས་ལ་འདུ་བའི་གཎྜི་ཆེ་ཆུང་གཉིས་ཀ་བརྡུང་བ་དང་
ལྔ་ཡོད་པའི་ཕྱིར་ཏེ། བརྡུང་ཚུལ་སོ་སོར་བྱས་(༡༡བ)པ་ཅིའི་ཆེད་ཡིན་པ་ཤེས་པའི་ཕྱིར།
གླེང་འབུམ་ལས། གཎྜི་རྒྱ་ཆེར་མི་བརྡུང་གི་གཎྜི་ནི་ལྔ་སྟེ། དགེ་འདུན་ནས། ཆོ་གའི་བར་
རོ། །ཞེས་གསུངས་པའི་ཕྱིར། དང་པོ་གྲུབ་སྟེ། རྩ་བར། བསྡུ་བའི་ཕྱིར་གཎྜི་བརྡུང་
ངོ་། །དེའི་གནས་ནི་ཁང་སྟེང་ངོ་། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར།
དགེ་འདུན་བསྡུ་བའི་ཕྱིར་ནི་རྒྱུད་གསུམ་དང་དེ་སྙེད་ཀྱི་ཏོག་དག་གོ །ཞེས་སོ། །གསུམ་
པ་གྲུབ་སྟེ། ལུང་ཁ་ཅིག་ལས། རྒྱུད་གསུམ་དང་ཏོག་གཉིས་ཡང་བཤད་པའི་ཕྱིར་ཏེ།
རྩ་བར། ལས་བྱ་བའི་དོན་དུ་ནི་རྒྱུད་གཅིག་དང་ཏོག་གསུམ་མོ། ཁ་ཅིག་ལས་ནི་རྒྱུད་

གསུམ་དང་ཏོག་གཉིས་སོ་ཞེས་བྱའོ། །ཞེས་གསུངས་པའི་ཕྱིར།
བཞི་པ་གྲུབ་སྟེ། ལུང་ཁ་ཅིག་ལས་རྒྱུད་གཅིག་དང་ཏོག་གཅིག་ཡང་བཤད་པའི་
ཕྱིར་ཏེ། རྩ་བར། ཤི་བ་ལ་ཕྲག་པས་དབྱུང་བའི་དོན་དུ་བྱི་བོའོ། ཁ་ཅིག་ལས་ནི་རྒྱུད་
གཅིག་དང་ཏོག་གཅིག་གོ་ཞེའོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། རྩ་བར་གནོད་
པར་བྱུང་བ་ན་ནི་ཇི་ཙམ་གྱིས་ཆོག་པའོ། །ཞེས་གསུངས་པའི་ཕྱིར། དྲུག་པ་གྲུབ་སྟེ། ཐོག་
མར་གཎྜི་ཆུང་ངུ་བརྡུང་ལ་ཁང་སྐྱོང་སོགས་ཀྱིས་གཙུག་ལག་ཁང་དང་དགེ་འདུན་གྱི་
ལྷུང་བཟེད་བཀྲུ་བ་སོགས་བྱས། དེ་ནས་གཎྜི་ཆེན་པོ་བརྡུང་བ་གཉིས་པར་འགྱང་བཅད་
པས་བྱེད་པའི་ཕྱིར་ཏེ། རྩ་བར། ཟན་གྱི་ཕྱིར་འདུ་བའི་དོན་དུ་ནི་གཎྜཱི་དང་གཎྜི་ཆུང་ངུ་
གཉིས་ཀ་བརྡུང་ངོ་། །བར་དུ་བཅད་དེའོ། །བསྒྱངས་པས་སོ། །ཞེས་གསུངས་པའི་ཕྱིར།
གཎྜིའི་ཁྱད་པར་ཡོད་དེ། གཎྜིའི་མདོ་ལས་བཤད་པ་དང་ཚད་ལྡན་གཞན་གྱིས་
བཤད་པ་གཉིས་ཡོད་པའི་ཕྱིར། དང་པོ་ཡོད་དེ་གཎྜིའི་རྒྱུ་དང་། ཚད་དང་། དབྱིབས་
དང་། ཁ་དོག་དང༌། བྱེ་བྲག་གམ་དབྱེ་བ་དང་། རབ་གནས་ཇི་ལྟ་བུ་དང༌། བསམ་པ་ཇི་
ལྟར་བྱས་ནས་བརྡུང་བ་དང། གང་ཟག་གང་གིས་བརྡུང་བ་དང༌། དུས་གང་གི་ཚེ་བརྡུང་
བ་དང་། ཚད་དང་མི་ལྡན་པའི་ཉེས་དམིགས་དང་། ལྡན་པའི་ཕན་ཡོན། འཇོག་པའི་
གནས་དང་བཅུ་གཉིས་ཡོད་པའི་ཕྱིར་ཏེ། གཎྜིའི་མདོ་ལས། བཅོམ་ལྡན་འདས་(༡༢ན)
འདིའི་ཚད་ནི་ཇི་ཙམ་ལགས། མདོག་ནི་ཇི་འདྲ་བ་ལགས། བྱེ་བྲག་ནི་དུ་ཞིག་ལགས།
བརྡུང་བ་ནི་ཇི་ལྟ་བུ་ལགས། གང་གིས་བརྡུང་བར་བགྱི། གང་གི་ཚེ་གང་གི་དུས་ན་ཇི་
སྲིད་དུ་བརྡུང་བར་བགྱི་ཏེ། ཇི་ལྟར་བཞག་པར་བགྱི། ཞེས་གསུངས་པའི་ཕྱིར། དང་པོ་
རྒྱུ་བཅུ་དྲུག་ཡོད་དེ། ཙན་དན་དཀར་པོ་དང་པ་ལ་ཤ་ནས། འོལ་སེ་འམ་སེང་ལྡེང་གི་
བར་བཅུ་དྲུག་གང་རུང་ལ་བྱེད་དགོས། དེ་གང་རུང་མེད་ན་མི་རུང་བའི་ཕྱིར་ཏེ། གཎྜིའི་

མདོ་ལས།  ཙན་དན་༡བིལ་བ་༢པ་ལ་ཤ༣ །ཨ་ཤྭཏ་ཐ་༤དང་ཙན་དན་དམར༥། །རྒྱ་
༦སྟར་༧ཏ་ལ་ཀེང་ཤུ་༨ཀ །ཤིང་ཤ་པ་༩དང་ཏ་མ་ལ༡་། །ཨ་སྨྲ་༡༡སྟར་བུ་༡༢སྐྱུ་རུ་
ར༡༣། །ཏིན་ཏི་༡༤ས་ར་ཨ་ཤྭ་ཀ༡༥ །འདི་དག་ཐམས་ཅད་མེད་ན་ཡང་། །འོལ་ས་༡༦
ལ་ནི་འབད་དེ་བྱ། །རྒྱལ་པོ་འབད་པས་ཐམས་ཅད་དུ། །འདི་དག་མེད་ན་མི་བྱའོ། །
ཞེས་གསུངས་པའི་ཕྱིར། 
ཀྱྀ གཉིས་པ་ཚད་ཡོད་དེ། ཆུང་ཚད་དཀྱུས་སམ་སྲིད་ལ་སོར་བརྒྱད་ཅུ་རྩ་བཞི་དང་།
ཞེང་དུ་སོར་དྲུག་དཔངས་སོར་གཉིས་དང་། ཆེ་ཚད་དཀྱུས་ལ་སོར་བརྒྱ་དང་བརྒྱད་དང་
དེའི་བར་འབྲིང་ཚད་དུ་བུ་དང་འདུལ་འཛིན་རིན་པོ་ཆེས་བཤད་པ་ལྟར་རུང་བའི་ཕྱིར་
ཏེ། གཎྜིའི་མདོ་ལས། ཚད་ནི་ཆུང་ངུ་སོར་ཚད་ཀྱིས། །བརྒྱད་ཅུ་རྩ་བཞི་ཉིད་བྱ་ཞིང་། །
ཞེང་དུ་སོར་ནི་དྲུག་བྱ་སྟེ། །དཔང་དུ་ཡང་ནི་གཉིས་བྱའོ། །ཞེས་གསུངས་པའི་ཕྱིར། མདོ་
དང་རིན་ཆེན་ཕྲེང་བར་དྲངས་པ་ལྟར་རོ། །
 འདིར་ལུང་རིགས་ཁ་ཅིག །མདོ་འདིར་དབྱེ་བ་མི་གསལ། ཞེས་དང་། ལུང་ཡང་ཆུང་
ངུ་ཞེས་པ་མཆུ་རུ་ཞེས་འདོད་པ་རྣམས་མི་འཐད་པར་ཐལ། མདོ་འདིར་གཎྜིའི་དབྱེ་བ་
དང་ཆེ་ཆུང་བཤད་པའི་ཕྱིར། དེར་ཐལ། གསལ་རྒྱལ་གྱིས་བཅོམ་ལྡན་འདས་ལ་རྩོད་
པའི་དུས་སུ་དུག་ལྔ་སོགས་དང་ནད་རིམས་འཁྲུགས་སོགས་མི་ཤེས་པ་ཐམས་ཅད་ཞི་
བ་སེམས་ཅད་ལ་ཕན་པ་དང་བདེ་བ་སྐྱེད་པ་དང་སངས་རྒྱས་ཆོས་དང་དགེ་འདུན་
སོགས་བསྲུང་བའི་ཐབས་གསོལ་བ་བཏབ་བས་བཅོམ་ལྡན་འདས་ཀུན་ཏུ་(༡༢བ)སྒྲ་
སྒྲོགས་པའི་ཏིང་ངེ་འཛིན་ལ་སྙོམས་པར་ཞུགས་ནས་གཎྜི་དེ་ལྟ་བུའི་ཐབས་སུ་བྱིན་གྱིས་
བརླབས་ཏེ་གསུང་བ་ན་རྒྱལ་པོས་ཚད་ཁ་དོག་དབྱེ་བ་སོགས་ཞུས་པ་ཡིན་པའི་ཕྱིར་ཏེ།
མདོ་སྡེ་ལས། བཅོམ་ལྡན་འདས་མ་འོངས་པའི་དུས་ཀྱི་ཚེ། ཞེས་པ་ནས། དེ་ནས་བཅོམ་

ལྡན་འདས་ཀུན་ཏུ་སྒྲ་སྒྲོགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །
ཞེས་པ་ནས། གསལ་རྒྱལ་སེམས་དང་པོ་སྐྱེས་ནས་ཡང་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་འདིའི་ཚད་ནི་ཇི་ཙམ་ལགས། མདོག་ནི་ཇི་འདྲ་བ་
ལགས། བྱེ་བྲག་ན་དུ་ཞིག་མཆིས། ཞེས་གསུངས་པའི་ཕྱིར། ཁྱབ་སྟེ། བྱེ་བྲག་དུ་ཡོད་
དྲིས་ཤིང་། དངོས་སུ་མདོ་སྡེ་ལས། ཚད་ནི་ཆུང་དུ་སོར་དག་གི །ཞེས་གསུངས་པའི་ཕྱིར།
ཡང་ཁ་ཅིག །ཟུར་བཞི་ཟེར་བའང་མི་འཐད་པར་ཐལ། ཟུར་བརྒྱད་དགོས་པའི་
ཕྱིར་ཏེ། ཞེང་སོར་དྲུག་དང་དཔངས་སོར་གཉིས་ཟུར་བཞི་ལ་སོར་གཉིས་གཉིས་དགོས་
པར་ཤིན་ཏུ་གསལ་བའི་ཕྱིར། ཡང་ལུང་རིགས་ཁ་ཅིག །ཟུར་བརྒྱད་ངོས་བརྒྱད་མཉམ་
པར་འདོད་པ་ཡང་མི་འཐད་པར་ཐལ། དཔངས་དང་ཟུར་བཞི་སོར་གཉིས་པར་མཉམ་
ཡང་ཞེང་ལ་སོར་དྲུག་ཟུར་དུ་བཤད་པའི་ཕྱིར། བྱས་པ་ལ་ཁོ་ན་རེ། ངོས་བརྒྱད་སོར་
གཉིས་བར་མཉམ་པར་ཐལ། མདོ་སྡེ་ལས། ལེགས་མཉམ་ཉིད་དང་ཤིན་ཏུ་གསལ། །
ཞེས་གསུངས་པའི་ཕྱིར་ན་མ་ཁྱབ་སྟེ། འདི་ནི་ཚད་མཉམ་པའི་དོན་མིན་གྱི་ངོས་སོ་སོར་
སྒང་གཤོང་དང་མཐོ་དམན་མཉམ་ཞིང་རྩི་སོགས་ཀྱི་འོད་གསལ་བ་དགོས་པའི་དོན་
ཡིན་པའི་ཕྱིར་རོ། ། 
གསུམ་པ་དབྱིབས་ཡོད་དེ། བརྒྱད་གཞོགས་ལེབ་ལེབ་བ་གློ་གཡས་གཡོན་གྱི་
ཟུར་དཔངས་དང་ཟུར་བཞིའི་རྩིབས་དྲུག་ལ་སོར་གཉིས་རེ་སྟེང་འོག་གི་རྩིབས་ཀྱི་
ལེབས་ཞེང་སོར་དྲུག་པ་དང་རྩེ་གཉིས་ཀྱི་གློ་ནས་དབུས་སུ་ཞུམ་པ་སྟེང་འོག་ནས་ཀྱང་
སོར་གཉིས་རེ་རྩིབས་ལྟར་ཞུམ་པ་རུས་སྦལ་གྱི་མགོ་ལྟ་བུ་དགོས་པའི་ཕྱིར་ཏེ། མདོ་སྡེ་
ལས། ཞེང་དུ་སོར་དྲུག་བྱ་སྟེ། །དཔངས་སུ་ཡང་ནི་གཉིས་བྱའོ། །སོར་མོའི་ཚིགས་ཀྱི་
ཚད་དག་གིས། །ཟུར་བཞིར་ཚད་ནི་གཉིས་པ་(༡༣ན)ཡིན། །ལེགས་མཉམ་ཉིད་དང་

ཤིན་ཏུ་གསལ། །རྩེ་གཉིས་སྦལ་པའི་མགོ་བཞིན་ནོ། །ཞེས་གསུངས་པའི་ཕྱིར། འདི་
ཆུང་ངུའི་དབྱིབས་ཚད་ཡིན་ལ་མཐའ་སྐོར་སོར་ཉེར་བཞི་པ་ལེགས་སོ། ། 
བརྡུང་བྱེད་ཤིང་དེ་ཉིད་ལས་སྒྲུབ་པ་ཡུ་བ་སོར་བཅུ་གཉིས་མི་ཐེ་བའི་ཤིང་སོར་
བཅུ་གཉིས་པ་ཟླུམ་པོ་འཇམ་པ་རྩེ་ནེའུ་ལེའི་མགོ་ལྟ་བུ་ཡིན་ཏེ། མདོ་སྡེ་ལས། དེ་ནས་
བརྡུང་བར་བྱེད་པ་ཡང་། །ཤིང་དེ་ཉིད་ལ་འབད་དེ་བྱ། །སོར་བཅུ་གཉིས་ཀྱི་ཚད་དག་
ལ། །སོགས་གསུངས་པའི་ཕྱིར། བཞི་པ་ཁ་དོག་ཡང་དམར་པོ་གཙོ་ཆེ་ཡང་སེཪ་པོ་
སོགས་ཀྱང་རུང་སྟེ། འདིའི་ཤིང་ཕལ་ཆེར་དམར་པོ་ཡིན་ལ་ཁྱད་པར་དུ་སེང་ལྡེང་གཙོ་
བོར་བཤད་པས་དམར་པོ་ཡིན་པའི་ཕྱིར་དང་། མདོ་འདི་ལས་ཀྱང་། མདོག་ནི་ཇི་འདྲ་
བ་ལགས། ཞེས་དང་། མཁས་གྲུབ་ཆེན་པོ་དྷར་པན་གྱིས། དམར་བའི་ཚོན་གྱིས་འབར་
ཞིང་ས་བཟང་སྐྱེས། །བརྡུང་ན་དབྱངས་བཟང་བ་ནི་གཎྜིའོ། །ཞེས་གསུངས་པའི་ཕྱིར།
འདིས་གཎྜི་བཞི་ཀ་ཁ་དོག་གཅིག་པར་བཤད་དོ། ། 
ལྔ་པ་དབྱེ་ན་ལྔ་དང་བཞི་འམ་གསུམ་མམ་གཉིས་སམ་བཅུ་དྲུག་ཡང་ཡོད་དེ།
བརྡུང་ཚུལ་སྒོ་ནས་ལྔ་དང་ཚད་ཀྱི་སྒོ་ནས་བཞི་འམ་གསུམ་ཆེ་ཆུང་གཉིས་དང་རྒྱུའི་སྒོ་
ནས་བཅུ་དྲུག་ཀྱང་མདོ་འདིར་བཤད་པའི་ཕྱིར་དང་། རྩ་བར། ཟན་གྱི་ཕྱིར་འདུལ་བའི་
དོན་དུ་ནི་གཎྜི་དང་གཎྜི་ཆུང་ངུ་གཉིས་ཀ་བརྡུང་ངོ་། །ཞེས་གསུངས་པའི་ཕྱིར། སྤོང་བ་
པའི་གཎྜི་ཆུང་ངུའི་ཚད་སོར་བཅུ་གཉིས་སམ་ཉི་ཤུ་རྩ་བཞིར་ཡང་རུང་སྟེ།དེའི་ཚད་ནི་
གཞི་གསུམ་ཆོ་ག་འགའ་ཞིག་ལྟར་ཡང་རུང་བར་མངོན་པའི་ཕྱིར་ཏེ། བྱ་བ་བསྡུས་པ་
ལས། དེ་ཉིད་བཅུ་དྲུག་རྣམ་པ་ཡིས། །དེ་ཚད་ཟླུམ་པོ་གཞན་ནི་དབུས། །བདེན་པ་བཅུ་
གཉིས་ཁྱད་པར་ལས། །ཟླུམ་པོའི་བདག་ཉིད་གཎྜིའོ། །ཞེས་གསུངས་པའི་ཕྱིར། འདི་
གཎྜི་བཏགས་པ་བར་བྱས་ན་མདོ་འདི་དང་མཐུན་ནོ། ། ༈ 

ཁ་ཅིག་སྤོང་བ་པའི་གཎྜི་མཁར་སིལ་དུ་འདོད་པ་མི་འཐད་པར་ཐལ།མཁར་སིལ་
དེའི་དོད་བྱེད་པར་གཞི་འགྲེལ་ལས་(༡༣བ)བཤད་པའི་ཕྱིར། 
དྲུག་པ་རབ་གནས་ཡོད་དེ།
མོས་པ་དེ་ཡིན་པའི་ཕྱིར་ཏེ། མདོ་དེ་ལས། དེ་ཡི་རབ་གནས་བྱ་བ་ནི། །ཤིན་ཏུ་བརྟན་
པ་ཆོས་ཀྱི་སྐུ། །སྐྱེ་བ་མེད་ཅིང་འཇིག་པ་མེད། །གདོད་ནས་མ་སྐྱེས་པ་དགེ་བ། །དེ་ལྟར་
རབ་གནས་བྱས་ནས་ནི། །ཞེས་གསུངས་པའི་ཕྱིར། བདུན་པ་ཡོད་དེ། གཎྜི་ཤེར་ཕྱིན་
དུ་མོས་ལ་ཆོས་འཁོར་བསྐོར་བར་སྐུལ་བ་དང་སྒྲ་སེམས་ཅན་ཐམས་ཅད་ལ་ཆོས་སྟོན་
པའི་སྒྲར་མོས་པ་ཡིན་པའི་ཕྱིར་ཏེ། དེ་ཡང་ཤེར་ཕྱིན་དཀོན་མཆོག་གསུམ་དུ་མོས་ནས་
ཕྱག་འཚལ་ཏེ། ཤང་ཚ་གསུམ་སྔོན་དུ་བྱས་ནས། གཅིག་ནས་བཅོ་བརྒྱད་བར་དུ་ཇེ་ཆེ་
དང་། བཅོ་བརྒྱད་ནས་གཅིག་གི་བར་ཇེ་ཆུང་དུ་བཏང་སྟེ་སོ་དྲུག་བརྡུང་བ་རྒྱུད་གཅིག་
སོགས་ན་གང་བ་ལྟར་བརྡུང་བའི་ཕྱིར་ཏེ། དེ་ཉིད་ལས། དེ་འོག་གཙུག་ལག་ཁང་ཀུན་
ཏུ། །ཀླུ་བདུན་གྱིས་ནི་བརྒྱན་པ་ལྟར། །བསྐྱེད་པའི་རིམས་ཀྱིས་བརྡུང་བར་བྱ། །དེའི་
འོག་དཀོན་མཆོག་གསུམ་ལ་ནི། །ཕྱག་འཚལ་ནས་ནི་བརྡུང་བྱ་སྟེ། །ཤང་ཚ་ལན་གསུམ་
བྱས་ནས་ནི། །ཆོས་ཀྱི་རྔ་རྣམས་བརྡུང་བར་བྱ། །ཞེས་གསུངས་པའི་ཕྱིར།
 བརྒྱད་པ་ཡོད་དེ། རབ་བྱུང་སྡེ་ལྔ་དང་དགེ་བསྙེན་གྱིས་ཀྱང་སྐབས་འགའ་ཞིག་ཏུ་
བརྡུང་རུང་བའི་ཕྱིར་ཏེ། དེ་ཉིད་ལས། དགེ་སློང་རྣམས་དང་དགེ་ཚུལ་གྱིས། །དུས་
རྣམས་རྟག་ཏུ་བརྡུང་བྱ་ཞིང་། །གསོ་སྦྱོང་ལ་ནི་གནས་པའི་ཚེ། །དགེ་བསྙེན་གྱིས་ཀྱང་
བརྡུང་བར་བྱ། །ཞེས་གསུངས་པའི་ཕྱིར།
དགུ་པ་དུས་གང་གི་ཚེ་བརྡུང་བ་ཡོད་དེ། སྤྱིར་ཟླ་བ་སོ་སོ་ལ་ཉི་མ་འཆར་ནུབ་ཀྱི་
བརྡུང་བའི་དུས་ཚོད་གཎྜིའི་དུས་ཀྱི་མདོར་བཤད་པ་ལྟ་བུ་དང་། ཁྱད་པར་དགོས་པ་

ནམ་བྱུང་དུས་བརྡུང་བ་སོགས་ཡོད་པའི་ཕྱིར་ཏེ། དེ་ཉིད་ལས། ཟན་ཟ་ཉི་མ་འཆར་ནུབ་
ཚེ། །དུས་གསུམ་ལ་ནི་ལན་གསུམ་སྟེ། །སྐུ་ཁྲུས་ཚེ་ན་ལན་གཉིས་བསྔགས། །གློ་བུར་
གནོད་པ་ཆར་མི་འབབས། །དེ་བཞིན་འཐབ་དང་རྩོད་པ་དང་། །གློག་དང་གནོད་པ་
ཆེན་པོ་དང་། །གནས་བརྟན་རྣམས་ནི་སྤྱན་འདྲེན་དང་། །ནད་དང་མུ་གེ་ཞི་བའི་ཕྱིར། །
མ་འཆོལ་(༡༤ན)རིམ་གྱིས་བརྡུང་བར་བྱ། །ཞེས་གསུངས་པའི་ཕྱིར། ༑ ༑
བཅུ་པ་ཡོད་དེ། ཚད་དང་མི་ལྡན་པ་རྒྱུ་ཤིང་ངན་པར་བྱས་པ་དང་བརྡུང་ཡང་སྒྲ་མི་
འབྱུང་བ་དང་བག་མེད་པར་བརྡུང་ན་མི་ཤེས་པ་མང་པོ་འབྱུང་བའི་ཕྱིར་ཏེ། དེ་ཉིད་ལས།
ཚད་མིན་ཤིང་ངན་ལས་བྱས་དང༌། །བརྡུང་དང་སྒྲ་ནི་མི་འབྱུང་བའི། །སངས་རྒྱས་ཡུམ་
འདི་བརྡུང་ན་ནི། །ཡུལ་འཁོར་འཚེ་བ་ངེས་པར་འབྱུང་། །གཙུག་ལག་ཁང་དུ་དགེ་སློང་
རྣམས། །དེ་བཞིན་བློ་ནི་མི་མཐུན་དང༌། །ཉེ་བར་འཚེ་བ་འབྱུང་འགྱུར་ཞིང་། །རྣམ་པ་དུ་
མར་རྩོད་པར་འགྱུར། །མུ་སྟེགས་ཅན་གྱི་དབང་འགྱུར་ཞིང་། །བདུད་ཀྱང་འབྱུང་བར་
འགྱུར་བ་ཡིན། །གདུག་པའི་ཀླུ་ནི་དུ་མ་ཡིས། །འབྲུ་རྣམས་ཀྱང་ནི་ཉམས་པར་བྱེད། །
ནས། དགེ་འདུན་ཤིང་ཏུ་མ་བསྡམ་བྱེད། །དེ་ལྟར་ཡང་དག་ཤེས་ནས་ཀྱང་། །ལེགས་
པར་ཡོངས་སུ་བརྟགས་ཏེ་བྱ། །ཞེས་གསུངས་པའི་ཕྱིར། དེ་ལྟར་གལ་ཤིན་ཏུ་ཆེ་ཡང་
སངས་རྒྱས་ལ་མོ་མ་རྣོ་ཤོས་སུ་མི་རྩི་བའི་བླུན་པོ་དག་གིས། ཚད་དང་དབྱིབས་ཤིང་
སོགས་དང་བརྡུང་ཚུལ་བརྡུང་དུས་ཐམས་ཅད་མི་རུང་བ་ཁོ་ནར་བྱེད་གི་ཡོད་དོ། །
བཅུ་གཅིག་པ་ཡོད་དེ། རྒྱུ་ཚད་དབྱིབས་བརྡུང་ཚུལ་སོགས་ལེགས་ན་ཆོས་དང་
འཇིག་རྟེན་གྱི་དགེ་ལེགས་ཐམས་ཅད་འབྱུང་བར་སངས་རྒྱས་ཀྱིས་བྱིན་གྱིས་བརླབས་
པ་ད་ལྟར་ཡང་སེར་བ་བཟློག་པ་སོགས་མངོན་སུམ་དུ་ཡིན་པའི་ཕྱིར་ཏེ། དེ་ཉིད་ལས།
མཚན་ཉིད་ཐམས་ཅད་རྫོགས་པ་དང་། །ཀླུ་བདུན་གྱིས་ནི་བརྒྱན་པར་བྱ། །རྒྱལ་པོ་

གང་ཚེ་ཡུལ་འཁོར་དུ། །གཎྜི་འདི་ནི་གྲགས་གྱུར་པ། །དེར་ནི་དཔལ་དང་གྲགས་པ་
དང༌། །འདོད་པ་དང་ནི་ལོ་ལེགས་འགྱུར། །ཕ་རོལ་དཔུང་གིས་འཇིགས་མེད་ཅིང་། །
འབྲུ་རྣམས་ཀྱང་ནི་ཉམས་མི་འགྱུར། །ནས། དེས་ནི་དགེ་འདུན་འདུལ་བར་ལྡན། །
མཁས་པ་རྣམས་ཀྱང་འཕེལ་བར་འགྱུར། །འདོད་ཆགས་ཞེ་སྡང་གཏི་མུག་རྣམས། །དེར་
ནི་ནུབ་པར་འགྱུར་བ་ཡིན། །རྒྱལ་པོ་ཚེ་རིང་ཆོས་ལྡན་ཞིང་། །ཞེས་སོགས་ལྟར་ཡིན་
(༡༤བ)པའི་ཕྱིར། བཅུ་གཉིས་པ་ཡོད་དེ། གཙུག་ལག་ཁང་གི་སྒོ་ཁང་ངམ། གཙུག་ལག་
ཁང་དབུས་མའི་ནང་དུ་ཁྲིའི་སྟེང་དུ་བསྙེན་བཀུར་དང་བཅས་ཏེ་འཇོག་པའི་ཕྱིར་ཏེ། དེ་
ཉིད་ལས། གང་ཕྱིར་དེ་བརྡུང་བཞག་བྱ་ཡི། །འོག་ཏུ་ཡང་ནི་ཁྲི་བྱ་སྟེ། །གཙུག་ལག་ཁང་
གི་སྒོ་ཁང་ངམ། །ཡང་ན་དབུས་མའི་སྟེང་དུ་བཞག །ཅེས་གསུངས་པའི་ཕྱིར། ། 
༈ གཉིས་པ་ཚད་ལྡན་གཞན་གྱིས་བཤད་ཚུལ་ཡོད་དེ། དབྱེ་བ་སོ་སོའི་མཚན་ཉིད་
དག་པ་དང་བཅས་པ་དང་། ཁ་དོག་དང་བརྡུང་ཚུལ་དག་པ་དང་བཅས་པ་དང་། ཕན་
ཡོན་དྲུག་ལས། དང་པོ་དབྱེ་ན་བཞི་ཡོད་དེ། སངས་རྒྱས་བྱང་སེམས་ཀྱི་སྐུའི་ཚད་བཞིན་
དུ་གཎྜི་ཡང་ཆེ་བ་འབྲིང་ཆུང་བཞི་ཡོད་པའི་ཕྱིར་ཏེ། བྱ་བ་བསྡུས་པ་ལས། གཎྜི་རྣམ་པ་
བཞི་ནི་སྐུའི་མཚན་ཉིད་ཀྱི་རབ་ཏུ་དབྱེ་བས་ཤེས་པར་བྱའོ། །ཞེས་གསུངས་པའི་ཕྱིར།
གཎྜི་ཆེན་པོའི་ཆེ་ཚད་དབྱིབས་ཡོད་དེ། སྲིད་དུ་སོར་བརྒྱ་ཉི་ཤུ་ཞེང་ཚད་མཐའ་
སྐོར་སོར་ཉེར་བཞི་དང་། དབྱིབས་ལེབས་པ་ཆ་བཅུ་གསུམ། ལྔ་ཆ་གཅིག་དབུས་ཀྱི་
འཆང་བཟུང་བྱས་པ་ཡིན་པའི་ཕྱིར། །དང་པོ་གྲུབ་སྟེ། བྱ་བ་བསྡུས་པ་ལས། །ཐམས་
ཅད་དུ་བླ་ན་མེད་པའི་དག་པས་ཉི་ཤུས་ལྷག་པའི་ཆ་བརྒྱ་ནི་སྲིད་དེ། ཞེས་གསུངས་པའི་
ཕྱིར། གཉིས་པ་གྲུབ་སྟེ། དེ་ཉིད་ལས། འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་རྣམ་
པར་བསྙིལ་བའི་དོན་དུའོ། །བརྒྱར་ནི་བཞི་ལྷག་པའི་ཆ་ཉི་ཤུ་ཡང་དག་པར་ལྟའོ། །ཞེས་

གསུངས་པའི་ཕྱིར། གསུམ་པ་གྲུབ་སྟེ། དེ་ཉིད་ལས། །བདེན་པའི་རྣམ་པ་བཅུ་དྲུག་
གིས་དེ་ནི་ཆ་བཅུ་དྲུག་པར་བཤད་དོ། །ཞེས་གསུངས་པའི་ཕྱིར། བཞི་པ་གྲུབ་སྟེ། དེ་
ཉིད་ལས། དབུས་ཀྱི་ཆ་ལྔའི་ཆ་གཅིག་ནི་དམའ་བ་ཟླུམ་པོའི་ཆ་སྟེ། ཞེས་སོགས་གསུངས་
པའི་ཕྱིར། དེས་དག་པ་ཡང་ཤེས་སོ། ། ། 
ཆ གཉིས་པ་ཆེན་པོའི་ཆུང་ངུའི་ཚད་དབྱིབས་ཡོད་དེ། སྲིད་དུ་སྦྱོར་ལམ་བརྒྱ་དང་བཅུ་
ལྟར་སོར་བརྒྱ་དང་བཅུ་དང་ཞེང་ཚད་མཐའ་སྐོར་དུ་སེམས་སྐྱེད་ལྟར་སོར་ཉེར་གཉིས།
ཟུར་བཅུ་(༡༥ན)གཉིས་པ་རྟེན་འབྲེལ་བཅུ་གཉིས་རྣམ་པར་དག་པ། ལྔ་ཆ་འཆང་བཟུང་
དང་བཅས་པ་ཡིན་པའི་ཕྱིར་ཏེ། དེ་ཉིད་ལས། །རིང་བར་སོར་བརྒྱ་དང་བཅུ་ནི་རབ་ཏུ་
སྦྱོར་བའི་ལམ་གྱི་རྣམ་པ་ཤེས་པའི་རྣམ་པ་དག་པའོ། །དེའི་རྒྱར་ནི་ཉི་ཤུ་རྩ་གཉིས་ཏེ་
སེམས་སྐྱེད་པ་ཉི་ཤུ་རྩ་གཉིས་རྣམ་པར་དག་པའོ། །ཟུར་བཅུ་གཉིས་དང་ལྡན། ཞེས་
གསུངས་པའི་ཕྱིར། 
བརྒྱད་དང་། རྒྱར་སྟོང་པ་ཉིད་ཉི་ཤུ་དང་མཐུན་པའི་མཐའ་སྐོར་དུ་སོར་ཉི་ཤུ་དང་རྣམ་ཐར་
བརྒྱད་དག་པས་ཟུར་བརྒྱད་པ་དེ་ཡིན་པའི་ཕྱིར་ཏེ། དེ་ཉིད་ལས། ཉོན་མོངས་པ་དགུ་
བཅུ་རྩ་བརྒྱད་རབ་ཏུ་ཉམས་པས་ལམ་སྒོམ་པའི་རྣམ་པས་དེའི་ཚད་ནི་དེ་ཉིད་དུ་རིང་
བའོ། །སྟོང་ཉིད་ཀྱི་རྣམ་པ་ཉི་ཤུ་འཁོར་ཡུག་ཏུའོ། །རྣམ་པར་ཐར་པ་བརྒྱད་རྣམ་པར་
དག་པས་ཟུར་བརྒྱད་ཀྱིས་བརྒྱན་པའི་གཎྜིའོ། །ཞེས་གསུངས་པའི་ཕྱིར།
ཆུང་བའི་ཚད་དབྱིབས་སྔར་བཤད་པ་ལྟར་ཡིན་ཏེ། དེ་ཉིད་ལས། སོར་མོ་བཞི་
དང་མཉམ་ལྡན་པའི། །སོར་མོ་བརྒྱད་ཅུ་སྲིད་དུ་བསྟན། །སྲིད་ནི་ཆོས་ཀྱི་ཕུང་པོའོ། །
མ་འདྲེས་ཆོས་ཀྱི་རྣམ་པ་ཡི། །ཡོངས་སུ་སྐོར་བ་བཅོ་བརྒྱད་དེ། །ཞེས་གསུངས་པའི་

ཕྱིར། ལྷག་མ་སྔར་དང་འདྲ་བས་མ་སྤྲོས་སོ། ། ཌ་ནན་སྤྲེལ་གུ་འུ་དགེ་
སྨྲས་པ། རྒྱལ་བ་སྐྱེ་རྒུའི་མུན་སེལ་ཉི་མའི་འོད། །ཀུན་ལ་སྣང་བྱེད་ཐུགས་རྗེ་
སྤངས་རྟོགས་ཀྱི། །སྐྱེད་ཚལ་འདབ་བརྒྱ་མ་ལུས་གཅིག་ཅར་དུ། །བཞད་པའི་ལེགས་
གསུངས་འདི་ཡི་གློ་བ་ངོམ། །དཀར་བའི་བག་ཆགས་མདོག་བྲལ་རིགས་ཆད་ཀྱི། །
གཞན་གསོལ་སྙིང་ལ་ངེས་ལེགས་སྦྲང་རྩིའི་ཚལ། །མི་དམན་སྔོན་གྱི་ལས་ཤུགས་བཞིན་
སོང་ཡང་། །ཐེག་གསུམ་ལྷ་མིའི་ཡིད་འཛིན་དགའ་ཚལ་རྨད། །གང་སྨྲས་དུས་ཀྱི་གོ་བ་
ཆེས་དཀའ་ཡང་། །རང་སེམས་གོམས་སླད་ཐུབ་གསུང་དགོངས་འགྲེལ་བཅས། །ཅུང་
ཟད་སྦྱར་བ་སྣ་ཚོགས་བཟོ་བོ་ཡིས། །རྣམ་པར་རྒྱལ་བའི་ཕོ་བྲང་ལ་འགྲན་ཤོག །ཅེས་
(༡༥བ)པའང་བར་སྐབས་ཀྱི་ཚིགས་སུ་བཅད་པའོ། །
རང་གཞན་གྱི་ལྟུང་བ་དག་པར་བྱེད་ཚུལ་བཤད་པ། །
༈ གསུམ་པ་རང་གཞན་གྱི་ལྟུང་བ་དག་པར་བྱ་ཚུལ་ཡོད་དེ། དགེ་སློང་རྣམ་དག་
གསོ་སྦྱོང་ལ་འཇུག་པའི་ཚེ་བཤགས་འོས་བཤགས། བསྡམ་འོས་བསྡམ། དེ་ཉིན་
བཤགས་པ་མི་གྲུབ་པའི་ལྟུང་བ་བྱིན་གྱིས་བརླབས་པས་དག་པར་བྱེད་པ་དེ་ཡིན་པའི་
ཕྱིར་ཏེ། ཤཱ་ཏམ་ལས། འདི་ལ་དགེ་སློང་ཐམས་ཅད་ཀྱིས་གསོ་སྦྱོང་གིས་གནས་སུ་འདུ་
བའི་མདུན་རོལ་ཁོ་ནར་གསོ་སྦྱོང་སྔ་མ་འདས་པའི་མཐའ་ཚུན་ཆད་ཀྱི་ཟླ་བ་ཕྱེད་ཀྱི་
ལྟུང་བ་ལ་སོ་སོར་བརྟགས་པར་བྱ་སྟེ་ལྟུང་བ་ཤེས་པ་བཤགས་པའམ། བསྡམ་པའམ།
བྱིན་གྱིས་བརླབས་པས་ཕྱིར་བཅོས་ཏེ་ལས་ཀྱི་གནས་སུ་འདུག་པར་བྱའོ། །ཞེས་གསུངས་
པའི་ཕྱིར། 

བྱིན་གྱིས་བརླབ་འོས་ཡོད་དེ། ལྷག་མ་དང་སྤང་ལྟུང་རྣམས་ཡིན་ལ་ལྟུང་བྱེད་འབའ་
ཞིག་པ་ཡང་ཐམས་ཅད་ལ་ཐུན་མོང་ཡིན་ན་བྱིན་གྱིས་བརླབ་འོས་ཡིན་ཀྱང་གཞན་མ་
ཡིན་ཏེ། ཤཱ་ཏམ་ལས། དགེ་འདུན་ལྷག་མ་དང་ཉེས་པ་སྦོམ་པོ་དང་སྤང་བའི་ལྟུང་བྱེད་
ཀྱི་ལྟུང་བ་གང་ཡང་རུང་བ་ཞིག་ཤེས་ན་བྱིན་གྱིས་བརླབ་པར་བྱའོ། །ཞེས་གསུངས་པའི་
ཕྱིར། འབའ་ཞིག་པ་སོགས་བཤགས་པའི་ཚུལ་ཡོད་དེ། ལྷམ་ཕུད་རྒན་ན་ཕྱག་དང་
གཞོན་ན་འདུད་དེ། བླ་གོས་ཕྲག་པ་གཅིག་ཏུ་བྱས་ཏེ་ཙོག་ཙོག་པུར་ཐལ་མོ་སྦྱར་ནས།
སྔགས། ཚེ་དང་ལྡན་པའམ་བཙུན་པ་དགོངས་སུ་གསོལ་བདག་དགེ་སློང་མིང་འདི་ཞེས་
བགྱི་བ་ལ་ལྟུང་བ་ཆེ་གེ་མོ་འདི་དང་འདི་བྱུང་སྟེ། བདག་དགེ་སློང་མིང་འདི་ཞེས་བགྱི་
བའི་ལྟུང་བ་དེ་དག་པའི་མཐའ་ཚུན་ཆད་ནས་བཟུང་སྟེ་ཚེ་དང་ལྡན་པའི་མདུན་དུ་
མཐོལ་ལོ། །འཆགས་སོ། །མི་འཆབ་བོ། །མཐོལ་ཞིང་བཤགས་ན་བདག་བདེ་བ་ལ་
རེག་པར་གནས་པར་འགྱུར་གྱི་མ་མཐོལ་མ་བཤགས་ན་མི་འགྱུར་རོ། །ལན་གསུམ་དང་
མཐོང་སྡོམ་དྲི་བ་གསུམ། ཐབས་ལེགས་བྱ་བ་ཡིན་པའི་ཕྱིར། བྱིན་གྱིས་རླབས་པའི་
ཚུལ་སྤྱོད་ལམ་དང་ཡུལ་སྔ་མ་ལྟར་ལ། སྔགས་ནི། ཚེ་དང་ལྡན་པ་དགོངས་སུ་གསོལ། །
(༡༦ན)བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་འདི་ལྟ་བུ་བྱུང་སྟེ། བདག་དགེ་
སློང་མིང་འདི་ཞེས་བགྱི་བས་དེང་ལྟུང་བ་དེ་ཚེ་དང་ལྡན་པའི་མདུན་དུ་བྱིན་གྱིས་རླབས་
ཏེ། གསོ་སྦྱོང་བགྱིའོ། །སང་ནང་པར་ལྟུང་བ་དེ་ཆོས་བཞིན་དུ་སླར་བགྱིའོ་གསུམ་དང་།
མཐོང་སྡོམ་གསུམ། ཐབས་ལེགས་བྱ་བ་ཡིན་པའི་ཕྱིར། ཡང་བྱིན་གྱིས་བརླབ་ཚུལ་
གཉིས་ཡང་ཡོད་དེ། གང་ཟག་གི་ལྟུང་བ་གང་ཟག་གི་མདུན་དུ་སྔགས་ལྟར་དང་། དགེ་
འདུན་གྱི་ལྟུང་བ་ཐུན་མོང་བ་དགེ་འདུན་གྱི་དབུས་སུ་གསོལ་བ་འབའ་ཞིག་པས་བྱིན་
གྱིས་བརླབས་པ་དེ་ཡིན་པའི་ཕྱིར། བྱིན་གྱིས་བརླབས་པས་དག་པར་གསུང་བ་ལས་ལ་

མི་སྒྲིབ་པས་དེ་ལྟར་གསུངས་པ་ཡིན་གྱི་རྩ་བས་ནས་དག་པ་མ་ཡིན་ཏེ། སླད་ཀྱིས་དགེ་
སློང་གི་མདུན་དུ་བཤགས་པར་སྨྲས་པའི་ཕྱིར་རོ། ། 
༈ བཞི་པ་གཙུག་ལག་ཁང་གི་དེ་ཡོད་དེ། ཕྱག་དར་སོགས་ལ་ཕན་ཡོན་ལྔ་བཤད་
པ་ལྟར་ཡིན་ཏེ། རྩ་བར། ཆག་ཆག་དང་ཕྱག་བདར་དང་བ་ལྕིས་བྱུགས་པར་བྱ་བ་དང་
སེང་གེའི་ཁྲི་བཤམས་པ་དང་། སོགས་བྱུང་།
༈ ལྔ་པ་ཆོས་བཤད་ཉན་བྱེད་ཚུལ་ཡོད་དེ། སྤྱིར་ཆོས་འཆད་པ་པོ་སྡེ་སྣོད་འཛིན་
པ་བསུ་ཚུལདང་། ཉེ་འཁོར་དུ་བསྙེན་བཀུར་ཚུལ་དང༌། ཆོས་ཉན་པ་པོ་སྡོད་ཚུལ་དང་།
བྱེ་བྲག་ཡར་ངོ་མར་ངོའི་དུས་དྲུག་ལ་མཚན་མོ་བཤད་པའི་རྒྱུ་མཚན་སོགས་ཡོད་པའི་
ཕྱིར། དང་པོ་འཆད་པར། རྩ་བར། མདོ་སྡེ་འཛིན་པ་འོང་བ་གདུགས་དང་རྒྱལ་མཚན་
དང་བ་དན་ལ་སོགས་པ་དག་གིས་བསུ་བར་བྱའོ། །འདུལ་བ་དང་མ་མོ་ཡང་ངོ་། །ཞེས་
གསུངས་པའི་ཕྱིར། གཉིས་པ་གྲུབ་སྟེ། རྩ་བར། ངག་གི་བཤེས་པའི་ཚིག་གིས་བསུས་
ནས་ལྷུང་བཟེད་དང་ཆོས་གོས་དག་བླངས་པར་བྱའོ། ཁྲུས་བྱའོ། །སོགས་དང་། ཁྲི་
སོགས་ཡོད་མེད་ལ་རྒན་པ་མང་ན་རང་གདན་ལ་བསྡད་ནས་ཆོས་བཤད་ཚུལ་སྟོན་པར།
རྩ་བར། གལ་ཏེ་མང་བ་ཉིད་ཡིན་ན། །སོགས་བྱུང་། གསུམ་པ་གྲུབ་སྟེ། གྲུ་བཞི་འམ།
ཟླ་གམ་དུ་ཚོགས་པ་(༡༦ཁ)སོགས་ཡིན་པའི་ཕྱིར་ཏེ། རྩ་བར། ཁྱམས་སུ་ཆོས་ཉན་པའི་
གྲལ་ཟླ་གམ་གྱི་རྣམ་པ་ལྟ་བུ་འམ། རྫིང་བུའི་རྣམ་པ་ལྟ་བུར་བཤམས་པར་བྱའོ། །ཞེས་
གསུངས་པའི་ཕྱིར། བཞི་པ་གྲུབ་སྟེ། དེའི་ཚེ་ལྷ་དག་འོང་བས་ཆོས་བཤད་ན་དགའ་ལ་
མི་དགེ་བ་སྤྲད་ན་ཁྲོས་ནས་མི་ཤེས་པས་མཚན་ཐོག་ཐག་ཆོས་བཤད་པ་འམ་མ་ནུས་ན་
ཆོས་བསྒྲགས་ཀྱི་མདོ་འདོན་པས་ལེགས་པར་འགྲུབ་པའི་ཕྱིར་ཏེ། རྩ་བར། ཚེས་བརྒྱད་
དང་བཅུ་བཞི་དང་བཅོ་ལྔའི་ནུབ་མོ་ཆོས་ཉན་པར་བྱའོ། །ཞེས་དང་། རིན་ཆེན་ཕྲེང་བ་

ལས། ཚེས་བརྒྱད་དང་ཉེར་གསུམ་ལ་ངོས་བཞིའི་མགོན་པོ་དང་ལྷ་བྲན་གྱི་གཡོག་དང་
བཅུ་བཞི་དང་ཉེར་དགུ་ལ་ལྷ་བྲན་གྱི་བུ་དང་བཅོ་ལྔ་གཉིས་ལ་ངོས་བཞིའི་མགོན་པོ་
དང་ལྷ་བྲན་དངོས་ཆོས་ཉན་དུ་འོང་བར་གདགས་པར་བཤད་པས་སྒྲུབ་པའི་བསླབ་
ཕྱི ༈ ལྔ་པ་འདུན་པ་དང་ཡོངས་དག་ལེན་པའི་དགོས་པ་དང་ཁྱད་པར་ཡོད་དེ། དགེ་
ལེགས་བཤེས་གཉེན་གྱིས། འདུན་པ་དང་ཡོངས་སུ་དག་པ་གཉིས་ལ་བྱེ་བྲག་ཇི་ཡོད་
ཅེ་ན། འདུན་པ་འབུལ་བ་ནི་ལས་ལ་མཐུན་པ་གྲུབ་པའི་ཕྱིར་རོ། །ཡོངས་སུ་དག་པ་
འབུལ་བ་ནི། བདག་ཉིད་ཀྱིས་གསོ་སྦྱོང་ཉམས་སུ་མྱོང་བར་བྱ་བའི་ཕྱིར་རོ། །དེའི་ཕྱིར་
དགེ་སློང་དེས་བདག་ཉིད་ཡོངས་སུ་དག་པར་བྱ་བའི་ཕྱིར་ཡོངས་སུ་དག་པར་འབུལ་
བར་བྱས་ཤིང་། དགེ་འདུན་གྱི་ལས་མཐུན་པར་བྱ་བའི་ཕྱིར། དེའི་འདུན་པ་ཡང་བླང་
བར་བྱའོ། །དེ་ལྟ་བས་ན་གསོ་སྦྱོང་དང་དགག་དབྱེ་གཉིས་ལ་ནི་དགེ་འདུན་གྱི་འདུན་པ་
དང་ཡོངས་སུ་དག་པ་གཉིས་ཀ་བླང་བར་བྱ་ལ་མཚམས་བཅད་པ་མ་གཏོགས་པའི་ལས་
གཞན་ལ་ནི་འདུན་པ་འབའ་ཞིག་བླང་བར་བྱའོ། །ཞེས་གསུངས་པའི་ཕྱིར། ༡༩།
ལེན་ཚུལ་ཡོད་དེ། འདུན་པ་དང་ཡོངས་དག་ལེན་པ་པོ་ལ་གང་ཟག་དང་དགེ་
འདུན་གཉིས་ཡོད་ཅིང་། འབུལ་བ་ལའང་དེ་གཉིས་ཡོད་ལ། སྤྱོད་ལམ་གང་ཟག་སོགས་
ཀྱིས་བཤགས་པའི་སྐབས་ལྟར་བྱས་ནས་སྔགས་འདུན་པ་དང་ཡོངས་དག་(༡༧ན)སོ་
སོའི་སྔགས་དང་། དེ་གཉིས་ཅིག་ཆར་འབུལ་བའི་སྔགས་གང་རུང་ལན་གསུམ་བརྗོད་
ནས་འབུལ་བ་དེ་ཡིན་པའི་ཕྱིར། གཅིག་ཆར་རུང་ཚུལ་ཡང་ལུང་གཞིའི་གསོ་སྦྱོང་སྐབས་
ཀྱི་ལུང་ལས། གསོ་སྦྱོང་གི་གནས་སུ་འདུ་མི་ནུས་པ་ཡོད་ན་དེ་གཉིས་ཡོངས་སུ་དག་
པར་བྱ་བའི་ཕྱིར་དང་། དགེ་འདུན་དང་མཐུན་པའི་ཕྱིར་དེ་དག་གི་ཡོངས་སུ་དག་པ་

དང་འདུན་པ་གཅིག་ཆར་བླང་དུ་ཡང་རུང་ངོ་། །ཞེས་གསུངས་པའི་ཕྱིར་དང་། མང་པོ་
རུང་ཚུལ་ཤྭ་ཏམ་ལས། དགེ་སློང་ཡོངས་སུ་དག་པ་ལེན་པ་གཅིག་ཡོངས་སུ་དག་པ་
འབུལ་བ་གཅིག་དང་གཉིས་དང་རབ་ཏུ་མང་པོ་རྣམས་ཀྱི་ཡང་རུང་སྟེ། ཞེས་གསུངས་
པའི་ཕྱིར། སོ་སོའི་སྔགས་སླ། 
གཅིག་ཆར་འབུལ་བའི་སྔགས་ཡོད་དེ། ཚེ་དང་ལྡན་པ་དགོངས་སུ་གསོལ། དེང་
དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་བྲོ་འཚལ་སྡུག་བསྔལ་བ་བྲོ་འཚལ་
བ་ཆེ་གེ་ཞེས་བགྱི་བའི་གསོ་སྦྱོང་ཡང་བཅོ་ལྔ་པ་ལགས་ཏེ། བདག་དགེ་སློང་བྲོ་འཚལ་
བ་སྡུག་བསྔལ་བ་བྲོ་འཚལ་བ་མིང་འདི་ཞེས་བགྱི་བ་བར་ཆད་ཀྱི་ཆོས་རྣམས་ཡོངས་སུ་
དག་གོ་ཞེས་བདག་མཆིའོ། །དགེ་འདུན་ཆོས་བཞིན་མཛད་པ་ལ་འདུན་པ་འབུལ་ལོ། །
བདག་གསོ་སྦྱོང་ཡང་ཡོངས་སུ་དག་པ་དང་འདུན་པ་དང་ཡོངས་སུ་དག་པ་ཡང་བརྗོད་
དོ། །བརྗོད་པ་ཡང་རིག་པར་བགྱིད་དོ་གསུམ་བརྗོད་པ་དེ་ཡིན་པའི་ཕྱིར། དེ་དག་འཆད་
པར། འདུན་པ་འབུལ་བ་ལས་དེ་དང་མཐུན་པ་འགྲུབ་བོ། །ཞེས་དང༌། ཡོངས་སུ་དག་
པ་འབུལ་བ་དང་ཡང་གཅིག་པ་ཉིད་དོ། །གསོ་སྦྱོང་དང་དགག་དབྱེ་ལའོ། །ཞེས་གསུངས་
པའི་ཕྱིར། ། དྲུག་པ་མདོ་འདོན་པར་གསོལ་བ་སོགས་སླ།
དུས་འབྲེལ་གསོ་སྦྱོང་དངོས་བཤད་པ། 
༈ གཉིས་པ་དངོས་གཞི་ལ། བྱ་བའི་དུས་དང་། བྱ་བའི་ཆོ་ག་གཉིས། དང་པོ་
འཆད་པར། ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ། །ཞེས་གསུངས། འདིར་དུས་འབྲེལ་
ཀྱི་གསོ་སྦྱོང་ཉེར་བཞི་ངེས་ཅན་ཡོད་དེ། ལོ་ལ་ཟླ་བཤོལ་མེད་དུས་ཟླ་བ་བཅུ་གཉིས་

ཡོད་ཅིང་།ཟླ་བ་རེ་རེའི་ཡར་ངོ་(༡༧བ)དང་མར་ངོ་ལ་གསོ་སྦྱོང་རེ་རེ་ཡོད་པའི་ཕྱིར་ཏེ།
རྩ་བར། ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ། །ཞེས་དང་། དགེ་སློང་གི་ལོ་དྲི་བར། གསོ་
སྦྱོང་དུ་ཡོད། ཉི་ཤུ་རྩ་བཞི་སྟེ། དགུན་ཟླ་འབྲིང་པོ་དང་། དཔྱིད་ཟླ་ར་བ་དང་ཐ་ཆུང་།
དབྱར་ཟླ་འབྲིང་པོ་དང་། སྟོན་ཟླ་ར་བ་དང་། ཐ་ཆུང་རྣམས་ཀྱི་མར་གྱི་ངོའི་གསོ་སྦྱོང་ནི་
བཅུ་བཞི་པའོ། །ལྷག་མ་ནི་བཅོ་ལྔ་པའོ། །ཞེས་གསུངས་པའི་ཕྱིར། ཆ།ཥཅེས་དགེ་
དུས་འབྲེལ་གྱི་གསོ་སྦྱོང་བཅུ་བཞི་དང་བཅོ་ལྔ་པ་འབྱུང་དུས་ཡོད་དེ། དགུན་སྟོད་
དང་། དགུན་སྨད་དང་། དཔྱིད་སྟོད་སྨད་དང་། དབྱར་སྟོད་དབྱར་སྨད་དྲུག་ལ་ཟླ་བ་
གཉིས་གཉིས་ཡོད་པས་ཟླ་བ་ཕྱེད་གཉིས་འདས། ཕྱེད་ལུས་པའི་མར་ངོ་དྲུག་ལ་བཅུ་
བཞི་པ་རེ་རེ་སྟེ་དྲུག་དང་ལྷག་མ་བཅོ་བརྒྱད་བཅོ་ལྔ་པ་ཡིན་པའི་ཕྱིར་ཏེ། མཛོད་འགྲེལ་
ལས། དགུན་དང་དཔྱིད་དང་དབྱར་རྣམས་ཀྱི། །ཟླ་བ་ཕྱེད་དང་གཉིས་འདས་ཤིང་། །
ཟླ་བ་ཕྱེད་ནི་ལུས་པ་ན། །མཁས་པས་ཞག་མི་ཐུབ་པ་དོར། །ཞེས་དང་། ཤཱ་ཏམ་ལས།
དེ༌ལ༌གསོ་སྦྱོང༌བཅུ༌བཞི༌དང༌བཅོ་ལྔ་པ་ནི། དུས་ཚིགས་དྲུག་པོ་དག་གི །ཟླ་བ་བཅུ་
གཉིས་ལ་གསོ་སྦྱོང་ཉི་ཤུ་རྩ་བཞི་ཡོད་པས་དྲུག་ནི་གསོ་སྦྱོང་བཅུ་བཞི་པ་ཡིན་ལ་བཅོ་
བརྒྱད་ནི་གསོ་སྦྱོང་བཅོ་ལྔ་པ་ཡིན་ཏེ། ཞེས་གསུངས་པའི་ཕྱིར།
གསོ་སྦྱོང་བཅུ་བཞི་པ་ཟླ་བ་གང་ལ་བྱེད་པ་ཡོད་དེ། རྒྱལ། དབོ། ས་ག །ཆུ་སྟོད།
ཁྲུམས། སྨིན་དྲུག་རྣམས་ཀྱི་མར་ངོ་ལ་བཅུ་བཞི་པ་འབྱུང་སྟེ། ལོ་དྲི་བར། རྒྱལ་དང་དབོ་
དང་ས་ག་དང་། །ཆུ་སྟོད་ཁྲུམས་སྨད་སྨིན་དྲུག་བཅས། །འདི་རྣམས་ཀྱི་ནི་ནག་པོའི་
ཕྱོགས། །ཟླ་ཕྱེད་གསོ་སྦྱོང་བཅུ་བཞི་པ། །ཞེས་གསུངས་པའི་ཕྱིར། དུས་ཚིགས་ལྷག་མ་
མཐའ་དཔྱོད་དུ་འཆད་དོ། །མཐུན་པའི་གསོ་སྦྱོང་ལྷག་མ་གསུམ་གྱི་དུས་ངེས་པ་མེད་དེ།
དུས་ནམ་བབས་སུ་བྱེད་པའི་ཕྱིར་ཏེ། ཤཱ་ཏམ་ལས། བཀྲ་ཤིས་ཀྱི་གསོ་སྦྱོང་དང་གནོད་

པ་མི་འབྱུང་བའི་གསོ་སྦྱོང་དང་བཟླུམས་པའི་གསོ་སྦྱོང་དག་ནི་གང་གི་ཚེ་བྱ་དགོས་པ་
དེའི་ཚེ་བྱ་བར་ཟད་ཀྱི་དུས་ངེས་པ་ནི་མེད་དོ། །ཞེས་གསུངས་པའི་ཕྱིར།
༈ གཉིས་པ་ཆོ་ག་ལ། ཚད་ལྡན་བྱེད་ཚུལ་དང་། ཆོས་(༡༨ན)མིན་གྱི་ཆོ་ག་སྤངས་
པ་གཉིས། དང་པོ་ལ། རབ་བྱུང་བསྙེན་པར་མ་རྫོགས་པའི་དབང་དུ་བྱས་པ་དང་། བསྙེན་
པར་རྫོགས་པའི་དབང་དུ་བྱས་པ་གཉིས། དང་པོ་ནི། སྦྱོར་བ་བསྙེན་པར་རྫོགས་པ་དང་
ལྷན་ཅིག་ཆོས་བསྒྲགས་སོགས་ཉན་ནས་དངོས་གཞིས་དགེ་སློང་གི་མདུན་དུ་གསོ་སྦྱོང་
གི་སྔགས་ལན་གསུམ་བརྗོད་པ་ཡིན་ནོ། ། 
གཉིས་པ་ཆོ་ག་ནི། སོ་སོ་ཐར་པའི་མདོ་འདོན་པའི་སྒོ་ནས་གསོ་སྦྱོང་བྱེད་པ་ཡིན་
པས་དེ་ལ་འདོན་པ་པོ་གང་ཟག་དང་། ཚུལ་ཇི་ལྟར་འདོན་པ་གཉིས་ལས། དང་པོ་ཡོད་
དེ། སོ་ཐར་མདོ་ཚིག་ཕྱེད་ཀྱང་མ་འཁྲུལ་བར་འདོན་ནུས་པའི་གནས་བརྟན་གྱིས་འདོན་
ལ། དེས་མ་ལྕོགས་ན་རྒན་པ་གཉིས་པས་འདོན། དེས་མ་ལྕོགས་ན་གསུམ་པས་འདོན།
དེས་མ་ནུས་ན་འདོན་ནུས་པའི་དགེ་སློང་རྣམས་རེས་མོས་ཀྱི་ཚུལ་གྱིས་འདོན་དགོས་ཏེ།
རྩ་བར། ལེགས་པར་ཐོན་པས་གདོན་ཏོ། །ཚིག་ཕྱེད་ཀྱང་མ་འཁྲུལ་བ་ཉིད་ནའོ། །དགེ་
འདུན་གྱི་གནས་བརྟན་གྱིའོ། །མི་ནུས་པ་ཉིད་ཡིན་ན་གཉིས་པའི་འོ། །དེས་ཀྱང་ན་
གསུམ་པའི་འོ། །དེས་ཀྱང་ན་རེས་ཀྱིའོ། །ཞེས་གསུངས་པའི་ཕྱིར། 
གཉིས་པ་འདོན་ཚུལ་ཡོད་དེ། གནས་བརྟན་གྱིས་སེང་གེའི་ཁྲི་ལ་བསྡད་དེ་སོ་
སོར་ཐར་པའི་མདོའི་སྟོད་ར་དང་དུས་དང་པོར་བྱ་བ་དག་དང་པོར་བཏོན་ནས། དེའི་
འོག་གསོལ་བའི་ལས་དང་། ལྟུང་བ་བཤགས་བསྡམས་བྱེད་པ་སྔོན་དུ་བཏང་ནས་སོ་
སོ་ཐར་པའི་མདོ་འདོན་པ་ལྔ་པོ་གང་རུང་བྱེད་པ་ཡིན་པའི་ཕྱིར་ཏེ། ལུང་གཞི་ལས།
གསོལ་བ་བྱས་ཏེ་སོ་སོ་ཐར་པའི་མདོ་འདོན་པས་གསོ་སྦྱོང་བྱའོ། །ཞེས་དང་། ཤཱ་ཏམ་

ལས། འདོན་པར་བྱེད་པ་སོ་སོར་ཐར་པའི་མདོ་འདོན་པའི་གསོལ་བ་ནི་འདི་ལྟར་བྱ་སྟེ།
མདོ་གདོན་པ་སེང་གེའི་ཁྲི་ལ་འདུག་ནས་སོ་སོ་ཐར་པའི་མདོ་གདོན་པ་དང་དུས་དང་
པོར་བྱ་བ་དག་ཇེ་བཏོན་ནས་དེའི་འོག་ཏུ་གསོལ་བ་འབའ་ཞིག་གི་ལས་བྱའོ། །ཞེས་
གསུངས་པའི་ཕྱིར། 
མདོ་འདོན་པ་ལྔ་ཡོད་དེ། གཞི་འགྲེལ་ལས། སོ་སོ་ཐར་པའི་མདོ་གདོན་པ་རྣམ་
པ་ལྔ་(༡༨བ)སྟོན་ཏེ། གླེང་གཞི་གདོན་པ་དང་། ཕན་པར་གྱུར་པ་གདོན་པ་དང། དགེ་
འདུན་ལྷག་མ་གདོན་པ་དང་། མ་ངེས་པ་གདོན་པ་དང་། རིལ་གྱིས་གདོན་པའོ། །ཞེས་
གསུངས་པའི་ཕྱིར། 
༈ གཉིས་པ་ཆོས་མིན་པས་གདོན་པ་སྤངས་དགོས་ཏེ། ཆོས་མིན་པས་གདོན་ན་
གསོ་སྦྱོང་མི་ཆགས་པའི་ཕྱིར། ཆོས་མིན་པ་དུ་མ་ཡོད་དེ། འདོན་བྱ་མིན་པ་དང་། ཚད་
མིན་པ་དང་། དུས་མིན་པ་དང་། འདོན་པར་བྱེད་པ་དེ་ཁོ་ན་བཞིན་མིན་པ་རྣམས་ཡོད་
པའི་ཕྱིར། དང་པོ་འདོན་བྱ་མིན་པ་ཡོད་དེ། སོ་སོ་ཐར་པའི་མདོ་ལས་གཞན་པའི་ཕྲན་
ཚེགས་ལ་སོགས་པ་འདོན་པ་དེ་ཡིན་པའི་ཕྱིར། 
གཉིས་པ་ཚད་མིན་པ་ཡོད་དེ། གླེང་གཞི་མི་འདོན་པ་དང་ལྷག་མ་ཐོས་པ་བསྒྲགས་
པ་ཙམ་ཡང་མི་བྱེད་པ། གང་བརྩམས་པའི་སྡེ་ཚན་རྫོགས་པར་མ་བཏོན་པ་སོགས་ཡིན་
པའི་ཕྱིར་ཏེ། ཤཱ་ཏམ་ལས། མགོ་བརྩམས་པའི་སྡེ་ཚན་རྫོགས་པར་བྱ་དགོས་པ་དེ་དག་
མ་རྫོགས་ན་མི་འཆགས་སོ། །ཞེས་གསུངས་པའི་ཕྱིར།
གསུམ་པ་དུས་མིན་པ་ཡོད་དེ། གསོ་སྦྱོང་གི་དུས་ལས་གཞན་པའི་དུས་སུ་འདོན་
པ་དེ་ཡིན་པའི་ཕྱིར། བཞི་པ་འདོན་པར་བྱེད་པ་མིན་པ་ཡོད་དེ། བསྙེན་རྫོགས་དང་།
ལྟ་བ་དང་མཚན་དང་། ཚུལ་ཁྲིམས་བཞི་མཐུན་པ་ལས་གཞན་པའི་འདོན་པ་དེ་ཡིན་

པའི་ཕྱིར་ཏེ། དེ་རྣམས། ཇི་སྐད་དུ། ལུང་དང་ཤཱ་ཏམ་ལས། ཆོས་མིན་པས་འདོན་ན་མི་
ཆགས་ཏེ། འདོན་པར་བྱ་བ་དང་ཚད་དང་དུས་དང་འདོན་པར་བྱེད་པ་རྣམས་དེ་ཁོ་ན་
བཞིན་ཉེ་བར་མ་བཟུང་བ་ནི་ཆོས་མ་ཡིན་པའོ། །ཞེས་གསུངས་པའི་ཕྱིར།
༈ གསུམ་པ་མཇུག་གི་ཁྱད་པར་ཡོད་དེ། སོ་སོ་ཐར་པ་བཏོན་པ་ཡི། །ཞེས་སོགས་
ཀྱི་བསྔོ་བ་དང་། །བརྩམ་པར་བྱ་ཞིང་དབྱུང་བར་བྱ། །ཞེས་སོགས་ཚིགས་བཅད་གཉིས་
དང་། ཀླུ་རྒྱལ་དགའ་བོ་ཉེར་དགའོ། །ཞེས་སོགས་ཀླུ་གཉིས་ཀྱི་མིང་ནས་བོས་པའི་
བསྔོ་བ་ཡོན་བཤད་རྣམས་བྱ་བ་ཡིན་པའི་ཕྱིར། 
གཉིས་པ་ཞར་བྱུང་དམིགས་བསལ་ལྔ་ཡོད་དེ། གནས་ཀྱི་དམིགས་བསལ། རྟེན་
གྱི་དམིགས་བསལ། སྤྱོད་(༡༩ན)ལམ་གི་དམིགས་བསལ། ཆོ་གའི་དམིགས་བསལ།
དུས་ཀྱི་དམིགས་བསལ་དང་ལྔ་ཡོད་པའི་ཕྱིར། དང་པོ་ཡོད་དེ། མདོར། ཐམས་ཅད་ཀྱི་
ཆེད་དུ་དཀྱིལ་འཁོར་པར་བློ་མཐུན་པར་བྱའོ། །ཞེས་གསུངས་། ཡང་དམིགས་བསལ་
མཚམས་པོ་ཆེའི་ནང་དུ་གསོ་སྦྱོང་མ་གྲུབ་ཚེ་དཀྱིལ་འཁོར་བར་མཚམས་བཅད་པའི་
གནས་སུ་ཡང་རུང་ལ། འགྲོན་གྱི་སྐབས་ལམ་ནས་ཀྱང་བཏོན་ཆོག་པ་དག་ཡོད་པའི་ཕྱིར།
གཉིས་པ་རྟེན་གྱི་དམིགས་བསལ་ཡོད་དེ། བསླབ་བྱིན་དགེ་ཚུལ་གྱིས་ཀྱང་གསོ་
སྦྱོང་རུང་བའི་ཕྱིར་ཏེ། དགེ་ཚུལ་ལུང་ལས་འདིར་དངོས་སུ་མ་གསུངས་ཀྱང་དགེ་ཚུལ་
གྱིས་དགག་དབྱེ་གསུངས་པས་དོན་གྱིས་ཐོབ་པའི་ཕྱིར། 
གསུམ་པ་སྤྱོད་ལམ་གྱི་དམིགས་བསལ་ཡོད་དེ། སྤྱིར་དགེ་སློང་གི་དགེ་འདུན་གྱིས་

གསོ་སྦྱོང་འདུག་ནས་བྱེད་ཀྱང་ཆོམ་རྐུན་སོགས་ཀྱིས་འཇིགས་ན་ཐམས་ཅད་འགྲོ་བཞིན་
དུ་ཆོག་པའི་ཕྱིར་ཏེ། རྩ་བར། འགྲོན་པ་མི་སྡོད་ན་འགྲོ་བཞིན་དུ་བྱའོ། །ཞེས་གསུངས་
པའི་ཕྱིར། 
གསུམ་པ་ཆོ་གའི་དམིགས་བསལ་བཞི་ཡོད་དེ། ཡོངས་དག་གི་གསོ་སྦྱོང་དང་།
བྱིན་གྱིས་རླབས་པའི་གསོ་སྦྱོང་དང་། མདོར་བསྡུས་པའི་གསོ་སྦྱོང་དང་། དགག་དབྱེའི་
གསོ་སྦྱོང་བཞི་ཡོད་པའི་ཕྱིར། དང་པོ་སྔར་ཡོངས་དག་བཤད་ཟིན་ལྟ་བུ། གཉིས་པ་ཡོད་
དེ། རྟེན་བཞིར་མ་ཚང་ན་བྱིན་གྱིས་རློབ། ཚང་ན་གསོ་སྦྱོང་བྱེད་པ་ཡིན་པའི་ཕྱིར་ཏེ།
རྩ་བར། དེ་ཙམ་ན་ཡང་བྱིན་གྱིས་རློབ་བོ། །ཞེས་དང་། བཞིར་མ་ཚང་ན་དུས་ཀྱི་བར་དུ་
བསྡད་དེ་བྱིན་གྱིས་རློབ་པར་བྱའོ། །ཞེས་གསུངས་པའི་ཕྱིར།
བྱིན་གྱིས་རློབ་ཚུལ་ཡོད་དེ། གཅིག་ལས་མེད་ན་རང་ཙོག་པུར་བསྡད་དེ། ལྷ་ལ་
དགོངས་གསོལ་བྱས་ནས་སྔགས་འདོན། གཉིས་ཡོད་ན་གཅིག་གི་མདུན་དུ་གཅིག་
འདུག་པ་དང། གསུམ་ཡོད་ན་གྲལ་ལ་འཁོད་ནས་སྔགས་ཚིག་ལན་གསུམ་བརྗོད་པ་དེ་
ཡིན་པའི་ཕྱིར། རྩ་བར། འབའ་ཞིག་ན་འདུག་སྟེའོ། །ལྷག་མ་གཞན་དང་བཅས་(༡༩བ)
པ་ཉིད་ཡིན་ན་མདུན་དུའོ། །གསུམ་ནི་འཁོད་དོའོ། །ཞེས་གསུངས་པའི་ཕྱིར། འདིས་
བཞིས་ཀྱང་གསོ་སྦྱོང་རུང་བར་བཤད་དོ། ། 
གསུམ་པ་ཡོད་དེ། སྤྱིར་སོ་ཐར་གྱི་གླེང་གཞི་འདོན་དགོས་ཀྱང་དམིགས་བསལ་
སྲོག་དང་ཚངས་སྤྱོད་ཀྱི་གེགས་ཡོད་ཚེ་གསོལ་བ་འབའ་ཞིག་བྱས་པའི་འོག་ཏུ། ཤཱཀྱ་
སེངྒེའི་བྱས་པ་ཡི། །སྡིག་པ་ཅི་ཡང་མི་བྱ་ཞིང་། ནས། དྲང་སྲོང་ལམ་ནི་ཐོབ་པར་འགྱུར།
ཅེས་པ་ཙམ་གྱིས་ཀྱང་འགྲུབ་པའི་ཕྱིར། རྩ་བར། སྒྲ་མི་འདོད་ན་མདོར་བསྡུས་པས་ཀྱང་
ངོ་། །ཞེས་གསུངས་པའི་ཕྱིར། གང་བྱིན་གྱིས་བརླབ་རྒྱུ་བཅུ་བཞི་པ་དང་བཅོ་ལྔ་པ་གང་

བཀྲ་ཤིས་སོགས་དུས་ངེས་པ་མེད་ལ་འདིར་དུས་ལས་འདིར་མི་རུང་གིས་ཁྱབ་སྟེ།
བའི་ཕྱིར། བཞི་པ་ཡོད་དེ།དགག་དབྱེ་བྱས་པས་གསོ་སྦྱོང་གི་གོ་ཆོད་པའི་ཕྱིར་ཏེ། རྩ་
བར། འདི་བྱས་པས་གསོ་སྦོང་མི་འགྲུབ་པ་ན་མི་ཡིན་ནོ། །ཞེས་དང་། ས་ག་ལྷས། སྡིག་
པའི་སྨན་གྱི་གསོ་སྦྱོང་ནི། །དགག་དབྱེ་བྱས་ནས་ཡང་མི་བྱ། །གསོ་སྦྱོང་དག་པར་བྱ་
ཕྱིར་ཏེ། །དགག་དབྱེ་ཡང་ནི་དེ་ཉིད་ཡིན། །ཞེས་གསུངས་པའི་ཕྱིར།
ལྔ་པ་དུས་ཀྱི་དམིགས་བསལ་ཡོད་དེ། སྤྱིར་གསོ་སྦྱོང་བཅུ་བཞི་པ་དང་བཅོ་ལྔ་པ་
གཉིས་དུས་ལས་འདས་ན་མི་ཆགས་པ་ནི། གཞི་འགྲེལ་ལས། གདོན་པར་བྱ་བ་དང་
ཚད་དང་དུས་དང་གདོན་པར་བྱེད་པ་ཉིད་ཉེ་བར་འཛིན་པར་བྱེད་པ་དེ་ནི་འདི་མི་ཆགས་
པ་བྱེད་པ་ཡིན་པས་ཆོས་མ་ཡིན་པར་ཤེས་པར་བྱའོ། །ཞེས་གསུངས་པ་ལྟར་ཡིན་ཀྱང་།
དམིགས་བསལ་ལ་ཚེས་བཅོ་ལྔའི་མཚན་མོ་འདས་ཀྱང་བཅུ་དྲུག་གི་ཉི་མ་ཤར་དུས་
བྱས་ཀྱང་ཆགས་པའི་ཕྱིར་ཏེ། རྩ་བར། ལས་ལས་འདས་ན་ནི་ཉི་མ་ཤར་བའི་འོ། །ཞེས་
གསུངས་པའི་ཕྱིར། །
མཐའ་དཔྱད་པ་ལ། ཁ་ཅིག་ན་རེ། གསོ་སྦྱོང་ཡིན་ན་ཆེས་བཅོ་ལྔ་ལ་བྱས་པས་
ཁྱབ་སྟེ། བམ་པོ་ལྔ་བཅུ་པ་ལས། གསོ་སྦྱོང་ཉི་ཤུ་རྩ་བཞི་ཡོད་དེ། དེ་དག་ཀྱང་(༢༠ན)
ཚེས་གྲངས་ཀྱི་ཡང་དག་པ་ལ་ལྟོས༌ན༌ནི༌ཐམས༌ཅད༌གསོ༌སྦྱོང་བཅོ་ལྔ་པ་ཡིན་ནོ། །
འཇིག་རྟེན་པའི་ཐ་སྙད་ཀྱི་དུས་ལ་ལྟོས་ན་ནི་དྲུག་ནི་གསོ་སྦྱོང་བཅུ་བཞི་པ་ཡིན་ནོ། །
ཞེས་གསུངས་པའི་ཕྱིར་ན་མ་ཁྱབ་སྟེ། དེ་ཚེས་གྲངས་ལ་ལྟོས་པའི་བཅོ་ལྔ་པ་ཡིན་པར་
བཤད་པ་ཙམ་ཡིན་པའི་ཕྱིར། ཁྱབ་སྟེ། བཅུ་བཞི་པ་ནི་ཚེས་ཞག་གིས་མི་འཇོག་པར་
ཉིན་ཞག་གི་བཅུ་བཞི་པ་གཅིག་དགོས་པའི་ཕྱིར་ཏེ། རྩ་བར། ཉིན་ཞག་གིས་མ་ཆོག་
པའོ། །ཞེས་དང་། ཊཱིཀྐ་ལས། ཟླ་བའི་ངོ་ལ་ཉིན་ཞག་གཅིག་གིས་བཅོ་ལྔར་མ་ཆོག་

པར་བྱའོ། །ཞེས་དང་། ཊིཀྐ་ལས། འདི་ལྟར་ཚེས་གཅིག་ནས་བཅོ་ལྔའི་བར་གི་ཉི་མ་
གང་ཡང་རུང་བ་ལས་ཉི་མ་གཅིག་ཆད་པས་སྤྱིར་ཞག་བཅུ་བཞི་ཡོད་པའི་ཕྱིར། འཇིག་
རྟེན་པའི་དབང་དུ་བྱས་ནས་བཅོམ་ལྡན་འདས་ཀྱིས་ཀྱང་སོ་སོར་ཐར་པའི་མདོ་ལས།
གསོ་སྦྱོང་བཅུ་བཞི་པ་ཞེས་གསུངས་པར་ཟད་ཀྱི། ཞེས་གསུངས་པའི་ཕྱིར། 
ིན འདིས་ཚེས་ཞག་གིས་བཅོ་ལྔ་པ་ལ་བཅོ་ལྔ་པས་ཁྱབ་པ་ཡང་ཁེགས་སོ། །རྩ་བར་
འདོད་ན། ཞི་གནས་ཀྱི་གསོ་སྦྱོང་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
མཐུན་པའི་གསོ་སྦྱོང་མ་ཡིན་པའི་ཕྱིར། །
ཡང་ཁ་ཅིག་མཐུན་པའི་གསོ་སྦྱོང་ལ་བཅུ་བཞི་པ་དང་བཅོ་ལྔ་པ་གང་རུང་གིས་
ཁྱབ་ཟེར་ན། བཀྲ་ཤིས་ཀྱི་གསོ་སྦྱོང་སོགས་གསུམ་ཆོས་ཅན། དེར་ཐལ། དེའི་ཕྱིར།
འདོད་མི་ནུས་ཏེ། དེ་དག་དུས་ནམ་དགོས་སུ་བྱེད་པའི་ཕྱིར། ཤཱ་ཏམ་ལས་བཤད་ཟིན་
ཏོ། །ཡང་ཁ་ཅིག །དུས་འབྲེལ་གྱི་མཐུན་པའི་གསོ་སྦྱོང་ལ་བཅུ་བཞི་པ་དང་བཅོ་ལྔ་པ་
གང་རུང་གིས་ཁྱབ་ཟེར་ན། དུས་འབྲེལ་གྱི་གསོ་སྦྱོང་ངམ་དེ་གཉིས་ཆོས་ཅན། དེར་ཐལ།
དེའི་ཕྱིར། ཡང་ཁ་ཅིག །ཚེས་བཅོ་ལྔ་ལ་བྱས་པའི་གསོ་སྦྱོང་ཡིན་ན་(༢༠བ)དུས་ངེས་
ཅན་གྱི་གསོ་སྦྱོང་ཡིན་པས་ཁྱབ་ཟེར་ན། བཅོ་ལྔའི་ཉིན་བྱས་པའི་བཀྲ་ཤིས་ཀྱི་གསོ་
སྦྱོང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། རྟགས་གྲུབ་
ཅིང་རྩ་བར་འདོད་མི་ནུས་ཏེ། དུས་ངེས་ཀྱི་དེ་ཡིན་པའི་ཕྱིར་ཏེ། ཀརྨ་ཤཱ་ཏམ་ལས། བཀྲ་
ཤིས་ཀྱི་གསོ་སྦྱོང་དང་གནོད་པ་བཟློག་པའི་གསོ་སྦྱོང་དང་བཟླུམ་པའི་གསོ་སྦྱོང་དག་ནི་
གང་གི་ཚེ་དེ་དག་བྱ་དགོས་པ་དེའི་ཚེ་བྱ་བར་ཟད་ཀྱི་དུས་ངེས་པ་ནི་མེད་དོ། །ཞེས་
གསུངས་པའི་ཕྱིར། །
ཡང་ཁ་ཅིག །བཅོ་ལྔ་པ་དང༌བཀྲ་ཤིས་ཀྱི་གསོ་སྦྱོང་འགལ་ཟེར་ན། དེ་གཉིས་ཀ་

ཆེད་དུ་བྱས་པའི་གསོ་སྦྱོང་བཅོ་ལྔ་པ་ཆོས་ཅན། བཅོ་ལྔ་པ་མ་ཡིན་པར་ཐལ། བཀྲ་
ཤིས་ཀྱི་དེ་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། དེར་ཐལ། གཙོ་བོར་
བསླབ་པ་སྦྱོང་བ་དང་གཙོ་བོ་བཀྲ་ཤིས་པ་གཉིས་ཀའི་ཆེད་དུ་བྱས་པའི་གསོ་སྦྱོང་ཡོད་
པའི་ཕྱིར་ཏེ། གཙོ་བོར་དགེ་འདུན་གྱི་གནས་མལ་དུ་བཀྲ་ཤིས་པའི་ཆེད་དུ་བྱས་པའི་
གསོ་སྦྱོང་བཅོ་ལྔ་པ་ཅིག་ཡོད་པའི་ཕྱིར་ཏེ། དེའི་དུས་གཅིག་ནས་བཅོ་ལྔའི་བར་གང་ལ་
བྱས་ཀྱང་ཆོག་པའི་ཕྱིར།
ཡང་ཁ་ཅིག་ན་རེ། གསོ་སྦྱོང་བཅོ་ལྔ་པ་ཡིན་ན་ཚེས་ཞག་བཅོ་ལྔ་ལ་བྱས་པས་ཁྱབ་
ཟེར་ན། ནོར་ནས་བཅུ་བཞི་ལ་བྱས་པ་དང་བཅུ་དྲུག་པ་རེ་རེ་ནས་ཆོས་ཅན། དེར་ཐལ།
དེའི་ཕྱིར། ཡང་ཁ་ཅིག །ཡར་ངོའི་དེ་བཅོ་ལྔ་པ་ཡིན་ན་ཚེས་བཅོ་ལྔ་ལ་བྱས་པས་ཁྱབ་
ཟེར་ན། ཡར་ངོ་སྔོན་འགྲོའི་ཚེས་བཅུ་དྲུག་གི་ཉི་མ་ཤར་ཙམ་ལ་བྱས་པའི་གསོ་སྦྱོང་
ཆོས་ཅན། དེར་ཐལ། དེའི་ཕྱིར། དེ་ཡོད་པའི་ཕྱིར་ཏེ། རྩ་བར། ལས་ལ་འདས་ན་ནི་ཉི་
མ་ཤར་བའི་འོ། །ཞེས་གསུངས་པའི་ཕྱིར། 
བའི་ཁམསའུ་རྒྱལ་རྟ་མའི་མ་ནི་བྲག་ལེན་ཁག་མར་མཎ་ཀྱི་བལ་ག
དུས་ཚིགས་འདོད་ཚུལ་བཤད་པ། 
༈ དུས་ཚིགས་ལ་འདོད་ཚུལ་མང་ཡང་ཆོས་མངོན་རིན་ཆེན་འདྲེན་པའི་ཤིང་རྟའི་
བཞེད་པའི་སྙིང་པོར་དྲིལ་ནས་ཅུང་ཟད་བཤད་ན། གཞན་ལུགས་དགག་པ། རང་
ལུགས་སྤྱི་དོན་སྒོ་ནས་བཞག་པ། དེ་ལ་རྩོད་སྤང་གསུམ་ལས། དང་པོ་ལ། ལྷ་མི་སྤྱིའི་
ལོ་ཟླ་ཞག་གསུམ་ལ་དཔྱད་པ་དང་། གླིང་བཞི་གླིང་ཕྲན་དང་བཅས་པའི་ལོ་ཟླ་ཞག་
གསུམ་ལ་དཔྱད་པ་དང་། ཞར་ལ་དུས་ཆེན་ངོས་བཟུང་བ་དང་གསུམ། དང་པོ་ལ། ཁ་

ཅིག་གིས། ཁྱིམ་ལོ་དང་། ཚེས་ལོ་དང་། ཉིན་ཞག་གི་དབང་དུ་བྱས་པའི་ལོ་གསུམ་པོ་
གང་རུང་ཡིན་ན། ལོ་མཚན་ཉིད་པ་ཡིན་པས་ཁྱབ་ཅེས་པ་དང༌། ཁ་ཅིག་གིས། དེ་
བཀག་ནས་ལོ་ཡིན་ན་ཁྱིམ་ལོ་ཡིན་པས་ཁྱབ་ཅེས་པ་དང་། ཡང་ཁ་ཅིག་གིས། འདུལ་
མངོན་པའི་ལུགས་ལ་ལོ་ལ་དེ་གསུམ་པོ་གང་རུང་གིས་ཁྱབ་ཟེར་བ་དག་ལ།དང་པོ་
གཉིས་ལ། འོ་ན། ལོ་ཡིན་ན་མིའི་ལོ་ཡིན་པས་ཁྱབ་པར་ཐལ། དེ་ཡིན་ན་ཁྱིམ་ལོ་ཡིན་
པས་ཁྱབ་པའི་ཕྱིར། རྟགས་ཁས། ཁྱབ་སྟེ། ཁྱིམ་ལོ་ཞེས་པ་དེ་ཉི་མས་སྒྱུ་སྐར་ལོངས་སྤྱོད་
དང༌། ས་ལ་དུས་བཞི་འཁོར་ཚུལ་གྱི་སྒོ་ནས་འཇོག་པ་གང་ཞིག །དེ་རྒྱལ་ཆེན་རིགས
བཞི་མན་ཆད་དང་། གླིང་བཞི་གླིང་ཕྲན་དང་བཅས་པའི་དབང་དུ་བྱས་ནས་འཇོག་
དགོས་ལ། རི་རབ་ཀྱི་ཆུ་མཚམས་བཞི་ཁྲི་ཡན་ཆད་སོགས་ལ་དེ་འདྲའི་རྣམ་བཞག་མི་
འཐད་པའི་ཕྱིར། དང་པོ་གྲུབ་སྟེ། དུས་བཞི་མི་འགྱུར་བའི་གཟེར་སྟོན་པའི་བསྡུས་རྒྱུད་
ལས། གང་ཕྱིར་རི་ལ། ཞེས་སོགས་ཀྱི་སྔ་འགྲེལ་ལས། དེ་ནི་སྟེང་དུ་ཉི་མ་འཁོར་བའི་
དབང་གིས་དུམ་བུ་བཅུ་གཉིས་ལ་སའི་གོ་ལ་གསུངས་པ། ཞེས་གསུངས་པའི་ཕྱིར། ཁྱབ་
སྟེ། སྟེང་དུ་ཉི་མས་སྐར་ཁྱིམ་ལ་སྤྱོད་ཚུལ་དབང་གིས་ས་དུམ་བུ་བཅུ་གཉིས་སམ་གླིང་
གི་ཆ་བཅུ་གཉིས་འབྱུང་བའི་ཕྱིར་ཏེ། བསྡུས་རྒྱུད་ལས། འདིར་ནི་གཡོན་བགྲོད་འགྱུར་
ཞེས་པའི་མཚམས་སྦྱོར་གྱིས་(༢༡བ)འགྲེལ་ཆེན་ལས། དེ་ནི་ཉི་མ་འཁོར་བའི་དབང་
གིས་ས་དུམ་བུ་བཅུ་གཉིས་སུ་བྱང་དུ་བགྲོད་པ་བཅུ་གཉིས་དང་། ལྟོར་བགྲོད་པ་བཅུ་
གཉིས་གསུངས་པ། ཞེས་གསུངས་པའི་ཕྱིར་དང་། དབྱངས་འཆར་ལས་ཀྱང་། ལུག་
རྣམས་ལུག་གུ་སླེབས་དུས་དང་། ཞེས་སོགས་དང་། འཇིག་རྟེན་ཁམས་ལེའི་འགྲེལ་
ཆེན་ལས། དེ་ལྟར་ས་བཅུ་གཉིས་སུ་ཁྱིམ་བཅུ་གཉིས་དབང་གི་ཉི་མ་འཆར་བ་དང་ནུབ་
པའི་རྣམ་པར་དབྱེ་བས་ཟླ་བཅུ་གཉིས་དང་མཚམས་དྲུག་རྣམས་སུ་འགྱུར་རོ། །ཞེས་

གསུངས་པའི་ཕྱིར། །
གཉིས་པ་གྲུབ་སྟེ། མཛོད་ལས། ཉི་ཟླ་ལྷུན་པོའི་ཕྱེད་ནའོ། །ཞེས་དང༌། མི་རྣམས་
ཀྱི་ལོ་ལྔ་བཅུ་ལ། །འདོད་པ་དག་གི་ལྷ་རྣམས་ལས། །འོག་མ་དག་གི་ཉིན་ཞག་གཅིག །
ཅེས་གསུངས་པའི་ཕྱིར། བྱས་པ་ལ་ཁོ་ན་རེ། འོ་ན་མི་ལོ་ལྔ་བཅུ་རྒྱལ་ཆེན་སྡེ་བཞིའི་
ཞག་གཅིག་ཡིན་པར་ཐལ། མཛོད་ལུང་དེའི་ཕྱིར་ན་མ་ཁྱབ་སྟེ། དེ་དག་སོ་སོ་དང་ཡུན་
མཉམས་པའི་ལྷའི་དུས་དེ་ལྷའི་ཞག་ཟླ་ལོར་འཇོག་པ་ཙམ་བཤད་པའི་ཕྱིར། ཞིབ་ཆ་
འདི་ཀུན་ལ་དགོས་སོ། ། 
དེས་འདུལ་མངོན་པའི་ལུགས་ལ་ལོ་ལ་དེ་གསུམ་གང་རུང་གི་ཁྱབ་པ་ཡང་ཁེགས་
ཏེ། འདུལ་མངོན་ལྷ་མི་སོ་སོའི་ལོ་ཟླ་ཞག་གསུམ་སོ་སོར་བཤད་པའི་ཕྱིར། རྩ་བར་
འདོད་ན། འཐབ་བྲལ་ཡན་ཆད་ཀྱི་ལྷའི་ལོ་ཆོས་ཅན། མིའི་ལོ་ཡིན་པར་ཐལ། ལོ་ཡིན་
པའི་ཕྱིར། དེར་ཐལ། ལྷའི་ལོ་ཡིན་ན་ལོ་ཡིན་དགོས་པའི་ཕྱིར་ཏེ། ལྷའི་བསྐལ་པ་ཡིན་
ན་བསྐལ་པ་ཡིན་དགོས་པའི་ཕྱིར། རྟགས་གྲུབ་ཅིང་འདོད་མི་ནུས་ཏེ། ལོ་དང་བསྐལ་པ་
དུ་མ་བཤད་པའི་ཕྱིར་ཏེ། མཛོད་ལས། བསྐལ་པ་རྣམ་པ་མང་བཤད་པ། །ཞེས་གསུངས་
པའི་ཕྱིར། ཁྱབ་སྟེ། བསྐལ་པའི་བརྩི་གཞི་ལོ་ཟླ་དགོས་པའི་ཕྱིར།
ཡང་ཁ་ཅིག །ལོ་ཡིན་ན་ཉི་ཟླ་སྐར་གསུམ་ལ་རྟེན་ནས་བཞག་པའི་ཡིན་པས་ཁྱབ་
ཟེར་ན། འོ་ན་དུས་མཐའི་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མ་གཅིག་(༢༢ན)
དང་། དེ་དྲུག་ཅུ་ལ་ཐང་ཅིག་དང། ཡུད་ཙམ་ཉིན་ཞག་ཟླ་བ་གསུམ་གོང་ནས་གོང་དུ་
སུམ་ཅུར་བསྒྱུར་ནས་ལོ་ཟླ་ཞག་གསུམ་གྱི་རྣམ་བཞག་བརྩི་ཚུལ་གཅིག་མེད་པར་ཐལ།
དམ་བཅའ་འཐད་པའི་ཕྱིར། འདོད་ན། ཉི་ཟླ་མ་བྱུང་གོང་དུ་ཆགས་འཇིག་གནས་སྟོང་
གི་བསྐལ་བ་བཞིའི་བརྩི་གཞི་ཅིག་མེད་པར་ཐལ། འདོད་པའི་ཕྱིར། འདོད་མི་ནུས་ཏེ།

མཛོད་ལས། སྐད་ཅིག་མ་བརྒྱ་ཉི་ཤུ་ལ། ནས། ཡུད་ཙམ་ཉིན་ཞག་ཟླ་གསུམ་ནི། །གོང་
ནས་གོང་དུས་སུམ་ཅུར་འགྱུར། །ཞེས་གསུངས་པའི་ཕྱིར་དང། འཆི་མེད་མཛོད་དུས་
འཁོར་སོགས་དང་འགལ་ལོ། །
གཞན་ཡང་། ལོ་ཟླ་ཞག་གསུམ་པོ་གང་རུང་ཡིན་ན། ཉི་ཟླའི་བགྲོད་པ་ལ་བརྟེན་
པའི་དེ་ཡིན་པས་མ་ཁྱབ་པར་ཐལ། དབུགས་ཉི་ཁྲི་ཆིག་སྟོང་དྲུག་བརྒྱ་ལ་ཞག་གཅིག །
དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་ལོ་ཟླ་ཞག་གསུམ་གྱི་བརྩི་ཚུལ་
ཅིག་ཡོད་པའི་ཕྱིར། དེར་ཐལ། སྲོག་ཆགས་ཕྲ་མོ་ཤིག་ནས་བཟུང་སྟེ། སྲིད་རྩེའི་བར་
གྱི་འགྲོ་བ་རང་རང་གི་དབུགས་ཉི་ཁྲི་ཆིག་སྟོང་དྲུག་བརྒྱ་ལ་ཞག་གཅིག །དེ་སུམ་ཅུ་ཟླ་
བ། དེ་བཅུ་གཉིས་ལ་ལོར་བྱས་ཏེ་བསྐལ་ཆེན་གྱི་བར་དུ་བརྩི་ཚུལ་ཅིག་ཡོད་པའི་ཕྱིར།
དཔལ་དུས་ཀྱི་འཁོར་ལོའི་འཇིག་རྟེན་ཁམས་ལེར། ཕྲ་དབུགས། ཞེས་སོགས་ཀྱིས་
འགྲུབ་པའི་ཕྱིར། དེར་ཐལ། འདིའི་ཐད་ཀྱི་ཁམས་ལེ་མདོར་བསྡུས་བརྒྱད་པའི་འགྲེལ་
པ་ལས། ཕྲ་ཞེས་པ་ནི་མིའི་དབུགས་འཇུག་པ་དང་འབྱུང་བ་དྲུག་བརྒྱ་ལྷག་པའི་སྟོང་
ཕྲག་ཉི་ཤུ་རྩ་གཅིག་ཏུ་གྱུར་པའི་ཆ་གཅིག་ནི་ཕྲ་མོའི་དབུགས་སོ། །དབུགས་དེ་དྲུག་ནི་
ལུས་སྐྱེས་སྲིན་བུའི་རིགས་ལ་སོགས་པའི་ཆུ་སྲང་གཅིག་དང་། ཆུ་སྲང་དྲུག་ཅུ་ནི་ཆུ་ཚོད་
དང་། ཆུ་ཚོད་དྲུག་ཅུ་ནི་ཉིན་ཞག་གཅིག་སྟེ། ཉིན་ཞག་ཅེས་བྱ་བ་ནི། ལུས་སྐྱེས་ལ་
སོགས་པ་རྣམས་ཀྱི་དབུགས་འཇུག་པ་དང་འབྱུང་བ་དྲུག་བརྒྱ་ལྷག་པའི་སྟོང་ཕྲག་ཉི་ཤུ་
རྩ་གཅིག་གི་གྲངས་སོ། །(༢༢བ)ཞེས་དང་། དེའི་ཐད་ཀྱི་རྭ་འགྱུར་ལས། ཕྲ་མོའི་
དབུགས་ཞེས་བྱ་བ་ལ་སོགས་ལ་མིའི་དབུགས་འབྱུང་བ་དང༌། རྔུབ་པ་གཅིག་ལ་ཕྲ་མོའི་
དབུག་ནི་སྲིན་བུ་སྟེ། དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་ཏུ་འགྱུར་རོ། །ཞེས་
སོགས་གསུངས་པའི་ཕྱིར། 

བྱས་པ་ལ་ཁོ་ན་རེ། ལོ་ལ་མིའི་ལོས་ཁྱབ་པར་ཐལ། དེ་ལྟར་མ་ཡིན་ན་ཁྱོད་ཀྱིས་
མིའི་ཞག་ཏུ་གྱུར་པའི་ལོ་གཅིག་ཁས་ལེན་དགོས་པའི་ཕྱིར། དེར་ཐལ། མིའི་ཞག་དང་
ཡུན་ཚད་མཉམས་པའི་སྲོག་ཆགས་ཕྲ་མོའི་ལོ་གཅིག་ཁས་ལེན་དགོས་པའི་ཕྱིར་ན་མ་
ཁྱབ་སྟེ། ལོ་ལ་འགྲོ་བ་གཅིག་ལ་སྦྱར་ཏེ་མཐའ་གཅིག་ཏུ་འདི་ཙམ་ཞེས་ངེས་བཟུང་
བྱས་པ་ཕྱི་ནང་གི་བསྟན་ཆོས་གང་ལས་ཀྱང་མ་བཤད་པའི་ཕྱིར་དང་། སྲོག་ཆགས་ཕྲ་
མོའི་དབུགས་གཅིག་ཀྱང་དབུགས་གཅིག་ཏུ་འཇོག་དགོས་པའི་ཕྱིར། མ་ཁྱབ་མཚམས་
ལ། ཁྱོད་རང་ལ་འཛམ་བུའི་གླིང་གི་ཉིན་མོར་གྱུར་པའི་མཚན་མོ་གཅིག་ཡོད་པར་ཐལ།
དེ་དང་ཡུན་ཚད་མཉམ་པའི་མཚན་མོ་གཅིག་ཡོད་པའི་ཕྱིར། དེར་ཐལ། དེ་དང་ཡུན་
ཚད་མཉམ་པའི་སྒྲ་མི་སྙན་གྱི་མཚན་མོ་གཅིག་ཡོད་པའི་ཕྱིར་ཏེ། མཛོད་ལས། ནམ་ཕྱེད་
ཉི་མ་ནུབ་པ་དང་། །ཉི་མ་ཕྱེད་དང་། ཞེས་གསུངས་པའི་ཕྱིར། 
བྱས་པ་ལ་ཁོ་ན་རེ། སྒྲ་མི་སྙན་གྱི་མཚན་མོ་དང་འཛམ་བུའི་གླིང་གི་ཉིན་མོའི་གཞི་
མཐུན་ཡོད་པརཐལ། དེ་གཉིས་དུས་མཉམས་དུ་གྲུབ་པ་ཡོད་པའི་ཕྱིར་ན་མ་ཁྱབ་ཏེ།
དེ་གཉིས་དུས་གཅིག་ཏུ་གྲུབ་ན་དེ་གཉིས་ཀྱི་དུས་གཅིག་ཡིན་མི་དགོས་པའི་ཕྱིར། དེར་
ཐལ། སེམས་ཅན་དང་སངས་རྒྱས་དུས་གཅིག་ཏུ་བྱུང་ཡང་དུས་སམ་གནས་སྐབས་ཐ་དད་
ཡིན་པའི་ཕྱིར། སེམས་ཅན་གྱི་གནས་སྐབས་ཀྱི་སངས་རྒྱས་དང་སངས་རྒྱས་ཀྱི་གནས་
སྐབས་ཐོབ་པའི་སེམས་ཅན་མེད་པའི་ཕྱིར་དང་། གཞི་གཅིག་ལ་གནས་ཀྱང་འོག་
གཞིའི་གོ་ས་ཐ་དད་པའི་ཟངས་གསེར་གྱི་བུམ་པ་གཉིས་ཡོད་པའི་ཕྱིར་དང་། ཀ་བུམ་
གཉིས་(༢༣ན)དངོས་པོར་རྫས་གཅིག་ཀྱང་ཕན་ཚུན་དངོས་པོའི་གཞི་མཐུན་མེད་པའི་
ཕྱིར། རགས་བཤད་ལ་དུས་གཅིག་བྱས་ཀྱང་རྩོད་ཚེ་ཞིབ་པར་དུས་མ་འདྲེས་པ་དགོས་
པ་མང་། འོ་ན། དུས་མཉམས་དུ་གྲུབ་པའི་སྣང་མུན་གཉིས་ཀྱི་གཞི་མཐུན་ཡོད་པར་ཐལ།

དེ་གཉིས་དུས་མཉམས་ཡིན་པའི་ཕྱིར། 
འཁོར་གསུམ། ཡང་ཁོ་ན་རེ། གླིང་དེ་གཉིས་ཀྱི་ཉིན་མཚན་དུས་གཉིས་ཀྱི་གཞི་
མཐུན་ཡོད་པར་ཐལ། དེ་གཉིས་དུས་མཉམ་དུ་གྲུབ་པའི་ཕྱིར་ན་ཡང་མ་ཁྱབ། འདོད་ན།
འཛམ་བུའི་གླིང་གི་ཉིན་མོར་གླིང་འདིར་སྒྲ་མི་སྙན་གྱི་མཚན་མོའི་མུན་པའི་དུས་འབྱུང་
བར་ཐལ། འདོད་པའི་ཕྱིར། དེ་བཞིན་དུ་སྒྲ་མི་སྙན་གྱི་རི་རབ་ཀྱི་གྲིབ་མ་འབབ་པ་ཡང་
འབྱུང་བར་ཐལ། འདོད་པའི་ཕྱིར། དེ་གཉིས་ལ་འདོད་མི་ནུས་ཏེ། གླིང་གཉིས་ཀའི་
ཉིན་མཚན་གྱི་དུས་གླིང་གཉིས་ཀ་ལ་སོ་སོར་གནས་པའི་ཕྱིར། འཁོར་གསུམ། དེ་བཞིན་
དུ་ཞིབ་ཆ་མང་ངོ་། ། ཡུཀར་ན་པའོ་། །
དེ་ཡན་ཆད་ཀྱིས་ལྷ་མི་སྤྱིའི་ལོ་ཟླ་ཞག་གསུམ་གྱི་རྣམ་བཞག་བཤད་ནས། བྱེ་བྲག་
ཏུ་ནི་མི་མཇེད་འཇིག་རྟེན་གྱི་གླིང་བཞི་གླིང་ཕྲན་དང་བཅས་པའི་དབང་དུ་བྱས་ན་ཡང།
ལོ་ལ་ཁྱིམ་ལོ་ཚེས་ལོ་ཉིན་ཞག་གི་དབང་དུ་བྱས་པའི་ལོ་གང་རུང་གིས་མ་ཁྱབ་པར་ཐལ།
ཉི་ཟླ་མ་བྱུང་གོང་དུ་ཡང་། །སྐད་ཅིག་མ་བརྒྱ་ཉི་ཤུ་ལ། །ཞེས་སོགས་ཀྱི་བཤད་པ་ལྟར།
སྟོང་བསྐལ། ཆགས་བསྐལ། མཐའི་འཇིག་བསྐལ་སོགས་ཀྱི་རྩི་གཞིར་གྱུར་པའི་ལོ་ཟླ་
ཞག་གསུམ་གྱི་རྣམ་གཞག་ཡོད་པར། མངོན་མཛོད། འཆི་མེད་མཛོད། འདུལ་བ། རྒྱལ་
རབས་སོགས་ལས་གསལ་བར་བཤད་པའི་ཕྱིར། རྟགས་དང་པོ་གྲུབ་ཟིན། གཉིས་པ་
གྲུབ་སྟེ། མིག་འཛུམ་བཅོ་བརྒྱད་ལ་མཐར་གནས་གཅིག་དང་། དེ་སུམ་ཅུ་ལ་སྐད་ཅིག་
མ་གཅིག་དང་། དེ་བཅུ་གཉིས་ལ་ཡུད་ཙམ་དང་། དེ་སུམ་ཅུ་ལ་ཉིན་ཞག་དང་། དེ་བཅོ་
ལྔ་ལ་ཕྱོགས་གཅིག་དང་། དེ་གཉིས་ལ་ཟླ་བ་གཅིག་དང་། དེ་གཉིས་ལ་ཚིགས་གཅིག་
དང༌། ཚིགས་གསུམ་བགྲོད་པ་གཅིག་དང་། དེ་གཉིས་ལ་(༢༣བ)ལོ་གཅིག་ཏུ་འཇོག་
པའི་ཕྱིར་ཏེ། འཆི་མེད་མཛོད་ལས། མིག་འཛུམ་བཅོ་བརྒྱད་མཐར་གནས་ལ། །དེ་སུམ་

ཅུ་ལ་སྐད་ཅིག་བགྲངས། །དེ་ནི་བཅུ་གཉིས་ཡུད་ཙམ་ཡིན། །དེ་སུམ་ཅུ་ལ་ཉིན་ཞག་
གཅིག །དེ་དག་བཅོ་ལྔ་ཕྱོགས་སུ་གྲགས། །སྔ་ཕྱིའི་ཕྱོགས་ནི་དཀར་ནག་གཉིས། །དེ་
གཉིས་བསྡོམ་པ་འཇལ་བྱེད་དོ། །མཆུ་ཟླ་ལ་སོགས་གཉིས་གཉིས་ལ། །དེ་ཚིགས་དེ་
གསུམ་བགྲོད་པ་ལ། ། །ལྷོ་བྱང་བགྲོད་པ་གཉིས་ལ་ལོ། །ཞེས་གསུངས་པའི་ཕྱིར།
རྟགས་ཕྱི་མ་གཉིས་སླ། 
་ཊཿ གཞན་ཡང་། ལོ་ཟླ་ཞག་གསུམ་གྱི་འགོ་འཛིན་ཚུལ་ལ། ཁ་ཅིག་གིས། མགོ་ཟླ་བ་
ནས་འཛིན་ལ། དེ་ཡང་མགོ་ཟླ་བའི་མར་ངོའི་ཚེས་གཅིག་ནས་འཛིན་རིགས་པ་ཡིན་ཏེ།
མཛོད་འགྲེལ་ལས། སངས་རྒྱས་པ་རྣམས་མར་གྱི་ངོ་སྔ་ལ། ཞེས་གསུངས་པའི་ཕྱིར་ན་
མ་ཁྱབ་སྟེ། དེ་ནི་ཐུན་མོངས་མ་ཡིན་པའི་རགས་རྩིས་ཀྱི་དབང་དུ་བྱས་པ་ཙམ་ཡིན་པའི་
ཕྱིར། འོ་ན། ཁྱོད་རང་ལ་ཁྱིམ་ལོའི་འགོ་ཡང་དེ་ནས་འཛིན་དགོས་པར་ཐལ། ལོ་མགོ་
དེ་ནས་འཛིན་དགོས་པའི་ཕྱིར། ཁྱབ་སྟེ། འདུལ་མངོན་པའི་ལུགས་ལ་ཁྱིམ་ལོ། །ཚེས་
ལོ། །ཉིན་ཞག་གི་ལོ་དང་གསུམ་ཡོད་པའི་ཕྱིར་ཏེ། བྱང་པའི་དྲིས་ལན་མཁས་གྲུབ་ཆོས་
རྗེས་མཛད་པ་ལས་ཀྱང་། ཅི་སྟེ་མངོན་པ་ནས་བཤད་པ་ལྟར་གྱི་ཞག་མི་ཐུབ་པ་དོར་བ།
ཞེས་པ་ནས། དེ་ནི་རེ་ཞིག་མངོན་པ་ལས་རེ་ཞིག་རགས་རྩིས་ཙམ་ཞིག་གི་དབང་དུ་
མཛད་པ་སྟེ། དེའི་ཕྱིར་འདུལ་བ་ལས་ཀྱང་ཟླ་བའི་བཤོལ་དོར་བ་དང་། རྒྱུ་སྐར་ལ་
སོགས་པ་ཞིབ་པར་སྐར་རྩིས་མཁན་པོའི་རྗེས་སུ་འབྲང་བར་གསུངས་སོ། །ཞེས་གསུངས་
པའི་ཕྱིར། འདིས་ལོག་རྟོག་ཀུན་བཟློག་གོ །འདོད་མི་ནུས་ཏེ། ཁྱིམ་ལོ་ནི་ཉི་མའི་
འཆར་ནུབ་ཀྱི་དང་པོ་དང་། ཟླ་བའི་འཕེལ་འགྲིབ་ཀྱི་དང་པོ་ལ་མི་ལྟོས་པར་ཁྱིམ་སླེབས་
རི་མོ་ནམ་ཤར་བ་ན། དེ་འཛིན་དགོས་པའི་(༢༤ན)ཕྱིར། དེར་ཐལ། དེ་ཡང་ཟླ་བའི་
མར་ངོ་ལ་འཆར་ན་མར་ངོའི་ཚེས་གཅིག་ནས་གནམ་གང་གི་བར་གང་རུངལ་འཆར་

ཞིང་། ཞག་ལ་ཡང་ཉིན་མོའི་སྔ་དྲོ་གུང་ཕྱི་དྲོ་མཚན་མོ་སོགས་ནམ་ཤར་བའི་ཚེ་དེའི་
འགོ་འཛིན་དགོས་པའི་ཕྱིར།
གཞན་ཡང་། འདུལ་མངོན་པའི་ལུགས་ཀྱི་ལོ་ཡིན་ན། དེའི་ཐུན་མོང་མ་ཡིན་པའི་
ལོ་ཡིན་དགོས་པར་ཐལ། འདོད་པའི་ཕྱིར། འདོད་ན། འདུལ་མངོན་ནས་བཤད་པའི་
ལོ་ཡིན་ན་དེ་ཡིན་དགོས་པར་ཐལ། འདོད་པའི་ཕྱིར། འདོད་ན། འདུལ་བ་ནས་བཤད་
པའི་ལོ་ལ་དེས་ཁྱབ་པར་ཐལ། འདུལ་མངོན་ལ་དེའི་ཕྱིར། ཁྱབ་སྟེ། མདོ་སྡེ་པ་ཡན་
ཆད་ཀྱིས་འདུལ་བ་ནས་ཆོས་རྣམས་ཀྱི་རང་སྤྱིའི་མཚན་ཉིད་སྟོན་པའི་ཆ་ལ་མངོན་པར་
འདོད་པའི་ཕྱིར། འདོད་ན། ཁྱིམ་ཉིན་ཚེས་ཀྱི་ལོ་གསུམ་རེ་རེ་ནས་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། རྒྱལ་པོའི་ལུགས་ཡིན་པའི་ཕྱིར། མེ་ཏོག་ཕྲེང་རྒྱུད་ལས།
ལོ་དང་ཟླ་བ་ཟླ་ཤོལ་དག །རྒྱལ་པོའི་བཀའ་ཡིས་ཀྱང་ནི་བསྔགས། །བཀའ་བཙན་
གྲགས་ལྡན་ཤེས་རབ་ཅན། །དཔུང་ལྡན་དེ་ཡི་རྗེས་འབྲང་བྱ། །ཞེས་གསུངས་པའི་ཕྱིར།
ཤིན་ཏུ་གསལ་ལོ། །
གཞན་ཡང་། འདུལ་བ་ནས་བཤད་པའི་ལོ་ལ་ཕྱི་ནང་ཐུན་མོངས་པའི་ལོ་གཅིག་
མེད་པར་ཐལ། དེ་ལ་དེའི་ཐུན་མོངས་མ་ཡིན་པའི་དེས་ཁྱབ་པའི་ཕྱིར། འདོད་ན།
ཤཱ་ཏམ་ལས། ཟླ་ཤོལ་དོར་བ་ནི་རྒྱལ་པོའི་རྗེས་སུ་འབྲང་བས་དོར་བར་བྱའོ། །རྒྱུ་སྐར་
མཁན་གྱི་རྗེས་སུ་འབྲང་བས་ཤེས་པར་བྱའོ། །ཞེས་དང་། འདུལ་བ་ལས། ཞིབ་པར་
རྒྱལ་པོའི་དྲུང་ན་གནས་པའི་རྩིས་མཁན་རྣམས་ཀྱི་རྗེས་སུ་འབྲང་བར་བྱའོ། །ཞེས་
གསུངས་པ་མི་འཐད་པར་ཐལ་ལོ། །
གཞན་ཡང་། ལོ་འགོ་འཛིན་ཚུལ་ལ། ཉི་མ་འཆར་ནུབ་ཀྱི་དང་པོ་དང་། ཟླ་བའི་
འཕེལ་འགྲིབ་ཀྱི་དང་པོ་ལ་ལྟོས་མི་དགོས་པར་ཐལ། ཁྱིམ་ལོ་ཚེས་ལོ་ཉིན་ཞག་གི་ལོ་

གསུམ་གང་རུང་མ་(༢༤བ)ཡིན་པའི་དབུགས་དང་སྐད་ཅིག་མའི་རྩི་གཞི་བྱས་པའི་ལོ་རེ་
ཡོད་པའི་ཕྱིར། དེར་ཐལ། དེ་ལ་སྐད་ཅིག་མ་བརྒྱའི་ཉི་ཤུ་ལ། །ཞེས་སོགས་ཀྱིས་བཤད་
པ་ལྟར་དུས་མཐའི་སྐད་ཅིག་མ་ཐུང་ངུ་རྩི་གཞིར་བྱས་ནས་ལོ་ཟླ་ཞག་གསུམ་གྱི་འགོ་
འཛིན་ཚུལ་གཅིག་ཀྱང་ཡོད། དབུགས་ཉི་ཁྲི་ཆིག་སྟོང་ལ་ཞག་བྱས་པའི་ཞག་ཟླ་ལོ་
གསུམ་གྱི་འགོ་འཇོག་ཚུལ་ཀྱང་ཡོད་པའི་ཕྱིར། 
གཞན་ཡང་། ཁྱིམ་ལོ་དང་ཚེས་ལོ་ཉིན་ཞག་གི་ལོ་གསུམ་གྱི་འགོ་ཡར་ངོའི་ཚེས་
གཅིག་གི་སྐྱ་རེངས་དང་པོ་ཤར་བ་ནས་འཛིན་པས་མ་ཁྱབ་པར་ཐལ། དུས་བཞི་རྫོགས་
མཚམས་མཐའི་ཆའི་ལོ་དྲུག་ཅུ་སོང་བའི་རྗེས་སུ་རབ་བྱུང་བའི་ཚེ། དེ་གསུམ་གྱི་འགོ་
དུས་མཉམ་པའི་དབང་དུ་བྱས་ན་ཡང་ལོ་ཀུན་ལ་དེས་མ་ཁྱབ་པའི་ཕྱིར། དེར་ཐལ།
འགྲེལ་ཆེན་ལས་ཀྱང་དུས་བཞིའི་མཐར་གཟའི་ཚོགས་པ་རྒྱུ་བ་ནམ་གྲུའི་མཐའ་ཁྱིམ་ནི་
སྟོང་པ་དག་ལ་གནས་སོ། །ཞེས་དང༌། མཁས་གྲུབ་ཆོས་རྗེས་བྱང་བདག་པོའི་དྲིས་ལན་
དུ། དུས་བཞིའི་མཐར་ཟད་བྱེད་ཀྱི་ལོ་དཔྱིད་ཟླ་ར་བའི་གནམ་སྟོང་ལ་གཟའ་ཐམས་
ཅད་སྐར་མ་ནམ་གྲུའི་སྟེང་དུ་སྟོངས་པ་ལ་ཞུགས་ནས། ངེས་པ་ཐམས་ཅད་སྟོངས་པར་
འགྱུར་ཞིང་། སླར་ཡང་ནངས་པར་ནས་ངེས་པ་ཐམས་ཅད་ཀྱི་འགོ་རྩོམ་པ་ན། ལོ་རབ་
བྱུང་། ཟླ་བ་དཔྱིད་ཟླ་འབྲིང་པོ་ནག་པས་ཉ་བ། གཟའ་ཉི་མ། སྐར་མ་ཐ་སྐར། སྦྱོར་བ་
རྣམ་སེལ། བྱེད་པ་བྷ་ཝཾ་རྣམས་ཤར་ནས་ངེས་པ་ཐམས་ཅད་རིམ་བཞིན་དུ་འབྱུང་བ་
ཡིན་པས། དེའི་ཕྱིར་ལོའི་དང་པོ་རབ་བྱུང་དང་། ཟླ་བའི་དང་པོ་ནག་ཟླ་དང་། རྒྱུ་སྐར་
དང་པོ་ཐ་སྐར། གཟའི་དང་པོ་ཉི་མ། སྦྱོར་བའི་དང་པོ་རྣམ་སེལ། བྱེད་པའི་དང་པོ་བྷ་
ཝཾ་དུ་བྱས་པ་ལགས། ཞེས་གསུངས་པའི་ཕྱིར། ཁྱབ་སྟེ། དེ་གསུམ་གྱི་འགོ་དུས་མཉམ་
དུ་ཚུགས་པའི་ལོ་གཉིས་པའི་དཔྱིད་འབྲིང་ནག་པ་ཟླ་བའི་ཡར་ངོ་ལ་ལུག་ཁྱིམ་གྱི་གོ་

རིམ་འཆར་ཡང་། ཚེས་བཅུ་གཉིས་ཚུན་ལ་མི་འཆར་ཞིང། ཚེས་བཅུ་གཅིག་འདས་རྗེས་
སུ་འཆར་བ་ཡར་ངོ་སྔོན་འགྲོ་(༢༥ན)ཅན་གྱི་ནག་ཟླ་དང་པོར་འཛིན་དགོས་པའི་ཕྱིར།
དེར་ཐལ། དེའི་ལོ་གསུམ་པ་ལ། ཚེས་ཞག་བཅུ་གཅིག་ཕྲག་གཉིས་ཕྱི་ནུར་བྱས་པས།
ཡར་ངོ་ལ་ལུག་ཁྱིམ་གྱི་རི་མོ་མི་འཆར་བས་ནག་ཟླ་དང་པོར་མི་རུང་ཞིང་། རགས་རྩིས་
ཀྱི་དབང་དུ་བྱས་ན་མར་ངོའི་ཉེར་གཉིས་ལ་ལུག་ཁྱིམ་གྱི་རི་མོ་འཆར་པའི་རྒྱུ་མཚན་
གྱིས་མར་ངོ་སྔོན་འགྲོ་ཅན་གྱི་ས་ག་ཟླ་བ་དང་པོ་དང་འགོ་དེ་ནས་འཛིན་པ་ཡིན་པའི་
ཕྱིར། དེར་ཐལ། ཚེས་ཞག་གི་ཟླ་བ་དང་ཁྱིམ་ཞག་གི་ཟླ་བ་གཉིས་དོ་བསྡོས་པ་ན་ཚེས་
ཞག་གི་ཟླ་བའི་དོད་མ་ཐུབ་པས། ཞག་རེ་བག་མེད་རེ་ལྷག་པས། ཁྱིམ་ཟླ་བཅུ་གཉིས་
རྫོགས་པ་ན། ཞག་བཅུ་གཅིག་བག་མེད་རེ་ལྷག་པ་ཡིན་པའི་ཕྱིར། དེར་ཐལ། ཁྱིམ་ལོ་
གཅིག་ལ་ཉིན་ཞག་གསུམ་བརྒྱ་དང་རེ་དྲུག་ཅུང་མ་ལོངས་ཙམ་དང་ཚེས་ཞག་སུམ་བརྒྱ་
དང་བདུན་ཅུ་དོན་གཅིག་རེ་རྣམས་དགོས་པའི་ཕྱིར། དེར་ཐལ། ནང་ལེའི་དོན་དྲུག་པ་
ལས། ཕྱོགས་ལ་ཟླ་བ་རང་གི་རྒྱུ་བས་ཉིན་ཞག་ཅེས་བྱའི་རྐང་པ་དག་ཀྱང་བུ་ལོན་དག་
ཏུ་བྱེད། །སླར་ཡང་ཟླ་བ་གཉིས་ཀྱིས་གཞན་པ་དག་ཀྱང་ཉིན་ཞག་ལོ་ཡི་སྦྱོར་བ་དག་ལ་
འཕེལ་བ་ནི། །རྫོགས་པའི་ལོ་ལ་ཉིན་ཞག་དྲུག་ཏུ་འགྱུར་ཏེ། ཞེས་གསུངས་པའི་ཕྱིར།
ཁྱབ་སྟེ། རྫོགས་པའི་ལོ་ལ་ཉིན་ཞག་དྲུག་ཏུ་འགྱུར། ཞེས་པའི་དོན་ཡོད་པའི་ཕྱིར།
ཆོས་མངོན་རིན་ཆེན་འདྲེན་པའི་ཤིང་རྟ་ལས། ཁྱིམ་ཟླ་རེ་དང་ཚེས་ཟླ་རེ་དོ་བསྡོས་པས་
ཞག་རེ་བག་མེད་རེ་མ་ཐུབ་པས་དེ་གཉིས་དོ་མཉམ་པ་ལ་ཞག་རེ་བག་མེད་རེ་བསྣན་
པ། ཞེས་པ་ནས། དེ་བསགས་པའི་ལོ་གཅིག་ལ་ཞག་བཅུ་གཅིག་རྗེས་འབྲངས་དང་།
བཅས་པ་ལྷག་པའི་ཕྱིར། ཞེས་གསུངས་པའི་ཕྱིར། 
གཞན་ཡང་། དེར་མ་ཟད་ཚེས་ཟླ་དང་ཉིན་ཞག་གི་ཟླ་བ་གཉིས་ཀྱི་འགོ་ཡང་ཡར་

ངོའི་ཚེས་གཅིག་གི་སྐྱ་རེངས་དང་པོ་ཤར་བ་ནས་འཛིན་པའི་ངེས་པ་མེད་པར་ཐལ། དེ་
གཉིས་ཀྱི་ཉིན་ཞག་གི་(༢༥བ)ཡུན་ཚད་དང་ཟླ་བའི་འཕེལ་འགྲིབ་ཀྱི་ཡན་ཚད་གཉིས་
ལ་རིང་ཐུངཡོད་པའི་ཕྱིར། དེར་ཐལ། དེའི་རྒྱུ་མཚན་གྱིས་ཞག་མི་ཐུབ་པ་འབྱུང་བས་
ཚེས་ཟླ་དང་ཉིན་ཞག་གི་ཟླ་བ་མཐུན་པའི་ཆེད་དུ་ལོ་ལྔ་ལ་ལྔ་དྲུག་སུམ་ཅུ་བྱས་ནས་ཤོལ་
འདོན་པའི་ཕྱིར། ལེའུ་དང་པོའི་ལོ་འཕོའི་འགྲེལ་ཆེན་ལས། བྱང་གི་བགྲོད་པ་ནས་བྱང་
གི་བགྲོད་པའི་བར་དུ་ཉི་མ་ལྔ་རྣམས་ལོངས་སྤྱོད་ཀྱི་དབང་ལས་འཆད་པར་འགྱུར་ཞིང་
ཟླ་བ་རེ་རེར་ཆུ་ཚོད་ཉི་ཤུ་རྩ་ལྔ་འཆད་པར་འགྱུར་ཏེ། ཞེས་གསུངས་པའི་ཕྱིར་དང་། ཆོས་
མངོན་རིན་ཆེན་འདྲེན་པའི་ཤིང་རྟ་ལས། ཚེས་ཞག་གིས་ཉིནཞག་གི་དོད་མ་ཐུབ་པ་ལ་
རྟེན་ནས་ལོ་ལྔ་ལྔ་ལ་ཟླ་ཤོལ་རེ་འདོན་པ་དང་། ཞེས་གསུངས་པའི་ཕྱིར། 
གཞན་ཡང་། སྔོན་གྱི་དུས་འཁོར་བ་མང་པོས་འགྲེལ་ཆེན་དྲི་མེད་འོད་འདི་ནས།
ལུག་ཁྱིམ་དང་ནག་པ་ཟླ་བའི་ཡར་ངོའི་ཚེས་གཅིག་སྦྱར་ནས་ཡང་ཡང་བ་བཤད་པའི་
རྐྱེན་བྱས་ནས། ལུག་ཁྱིམ་ནག་པ་ཟླ་བའི་ཡར་ངོའི་ཚེས་གཅིག་ཁོ་ན་ལ་སྦྱོར་བ་མི་
འཐད་དེ། དཔྱིད་ཟླ་འབྲིང་པོའི་མར་ངོ་ལ་ལུག་ཁྱིམ་གྱི་རི་མོ་ཤར་བའི་ཚེ་མར་ངོ་སྔོན་
འགྲོ་ཅན་གྱི་ས་ག་ཟླ་བ་དང་སྦྱོར་བར་བྱེད་ཅིང་། དེའི་ཚེ་ས་ག་ཟླ་བ་དེ་ལོའི་དང་པོར་
འཛིན་དགོས་པའི་ཕྱིར། དེར་ཐལ། ས་དུམ་བུ་བཅུ་གཉིས་ལ་ཁྱིམ་བཅུ་གཉིས་འཁོར་
བའི་ཚེ་ལྷོ་གླིང་དབུས་མ་འདིར་ལུག་ཁྱིམ་དང་ས་ག་ཟླ་བ་གཉིས་སྦྱོར་བ་ཅིག་ཡོད་པའི་
ཕྱིར་ཏེ། འགྲེལ་ཆེན་དྲི་མེད་འོད་ལས། ལྷུན་པོའི་ལྷོའི་དུམ་བུ་འདིར་ལུག་ལ་ཉི་མ་གནས་
པས་དཔྱིད་ཀྱི་དུས་ས་ག་ཟླ་བ་བྱེད་དོ། །ཞེས་དང་། དེ་ཉིད་ལས། བཅུ་གཉིས་པ་ནག་
པ་ཉ་ལ་བབས་པ་ན་ཤྲི་དྷ་ན་ཀ་ཊ་ཀར་ཞེས་སོགས་ཀྱིས་ནག་པ་ཟླ་བ་བཅུ་གཉིས་པར་
བཤད་པའི་དོན་ཡོད་པའི་ཕྱིར།

ཁ་ཅིག །འདུལ་མངོན་པའི་ལུགས་ལ་ཉིན་ཞག་གི་དང་པོ་སྐྱ་རེངས་དང་པོ་ཁོ་ན་
ལ་སྦྱོར་བ་མི་འཐད་དེ། སྐྱ་རེངས་དང་པོའི་དུས་ཡིན་པའི་ཕྱིར། དེར་ཐལ། མཚན་མོའི་
དུས་ཡིན་ཀྱང་དགོས་དབང་གིས་དགེ་སྦྱོར་ལ་བརྩོན་པ་དང་། དགེ་སློང་གིས་སྔ་དྲོའི་ཟས་
ཟ་བའི་(༢༦ན)ས་མཚམས་སྟོན་པའི་ཆེད་དུ་ཉིན་མོའི་ཐ་སྙད་བཏགས་པ་ཡིན་པའི་ཕྱིར་
ཏེ། སུམ་བརྒྱ་བ་ལས། རང་གླིང་སྐྱ་རེངས་དང་པོ་ནས་བཟུང་སྟེ། །ཉི་མ་ཕྱེད་པར་འདི་
ནི་དུ་ཡིན་ཏེ། །དེ་ཡོལ་གང་ཞིག་དུས་རུང་ཟ་བྱེད་དེ། །ཞེས་པ་རྩ་འགྲེལ་དང་། གསོ་
སྦྱོང་གཞག་པའི་གཞི་ལས། བཙུན་པ་མཚན་མོའི་ཐུན་ཐ་མ་ལ་བབས་ཏེ། ཞེས་དང་།
འོད་ལྡན་ལས། ཐུན་ཐ་མ་ནི་ནམ་གྱི་ཆ་གསུམ་པ་ཡིན་ནོ། །ནས། ཆ་ཐ་མ་དེ་ལ་སྐྱ་
རེངས་འཆར་བའི་དུས་ཡིན་པའི་ཕྱིར། ཞེས་དང་། འོད་ལྡན་ལས། ཇི་སྟེ་འོ་ན་ཉི་མ་
ཤར་ཀྱང་སྐྱ་རེངས་དང་པོ་ཤར་ན་ཉིན་མོར་ཐ་སྙད་གདགས་སམ་ཞེ་ན། བཤད་པ། སྣང་
བ་ཡོད་པའི་ཕྱིར། ཞེས་གསུངས་པའི་ཕྱིར།
གཞན་ཡང་། དེ་མཚན་དུས་ཡིན་པར་ཐལ། དེ་ནམ་གྱི་ཐུན་ཐ་མ་ལ་གསུམ་དུ་ཕྱེ་
བའི་དང་པོ་འདས་མ་ཐག་པ་ཡིན་པའི་ཕྱིར། དེར་ཐལ། མངོན་བྱུང་གི་མདོ་ལས། ས་ག་
ཟླ་བའི་ཚེས་བཅོ་ལྔའི་མཚན་མོའི་ཐུན་ཐ་མའི་རྔ་བརྡུང་དུ་ཉེ་བ་ན། ཞེས་དང་། རྒྱ་ཆེར་
རོལ་པ་ལས། སྐྱ་རེངས་དང་པོ་འཆར་བའི་ཚེ་ཞེས་པ་རྣམས་ཀྱི་དོན་གྲུབ་པའི་ཕྱིར།
གཞན་ཡང་། དེ་མཚན་དུས་ཡིན་པར་ཐལ། དེའི་ཚེ་མུན་པ་མ་སངས་པའི་ཕྱིར།
ཁྱབ་སྟེ། སྣང་བ་བྱུང་ནས་མུན་པ་མ་བྱུང་གི་བར་གྱི་དུས་དེ་ཉིན་དུས་དང་། མུན་པ་བྱུང་
ནས་སྣང་བ་མ་བྱུང་གི་བར་གྱི་དུས་དེ་མཚན་དུས་ཡིན་པའི་ཕྱིར། དེ་སྐད་དུ་མཛོད་ལས།
ཇི་སྲིད་འཚོ་དང་ཉིན་ཞག་ཏུ། །ཞེས་པའི་ཐད་ཀྱི་མཛོད་འགྲེལ་དུ། །ནམ་སྣང་བ་བྱུང་
བའི་ཚེ་གླིང་དེ་ལ་ཉིན་མོ་ཞེས་བྱ་ལ་ནམ་མུན་པ་བྱུང་བའི་ཚེ་མཚན་མོ་ཞེས་བྱའོ། །ཞེས་

གསུངས་པའི་ཕྱིར་དང། འོད་ལྡན་ལས་ཀྱང་། བསྟན་བཅོས་ལས་སྣང་བའི་གནས་
སྐབས་ནི་ཉིན་མོ་ཡིན་ལ། མུན་པའི་གནས་སྐབས་ནི་མཚན་མོ་ཡིན་ནོ། །ཞེས་གསུངས་
པ་དང༌། ཡང་མི་འགལ་ཏེ། སྐྱ་རེངས་དང་པོ་ལ་སོགས་པ་ནས་སྣང་བ་རྩོམ་པ་ཡིན་
པའི་ཕྱིར་རོ། །ཞེས་གསུངས་པའི་ཕྱིར་རོ། །ཞེས་གསུངས་པས། ཉིན་དུས་མིན་ཀྱང་དེ་
རྩོམ་དུས་ཡིན་(༢༦བ)པར་བཤད་པའི་ཕྱིར།
ཁ་ཅིག །ཉིན་ཞག་གི་འགོ་སྐྱ་རེངས་དང་པོ་ཤར་བ་ནས་འཛིན་པ་མི་འཐད་པར་
ཐལ། དེ་ལྟར་ན་ཐུན་ཐ་མའི་སྐྱ་རེངས་ཤར་བ་ནས་དགུང་མོ་ཉི་མའི་སྐྱ་འོད་ནམ་མཁའ་
ལ་རྒྱུ་བའི་ཉིན་མོར་འཇོག་དགོས་ལ། མཚན་མོ་ཡིན་ན་ནམ་གུང་ཁོ་ན་ཡིན་པས་ཁྱབ་
པའི་སྐྱོན་འོང་བའི་ཕྱིར་ཏེ། འོད་ལྡན་དུ་སྐར་མའི་བསྟན་བཅོས་ལས། མཚན་མོའི་བརྒྱད་
ཆ་ལུས་པའི་ཐུན་ལ་རྔ་བརྡུང་བར་བྱའོ། །ཞེས་དང་། འོད་ལྡན་ལས། རྔ་བརྡུང་དུ་ཉེ་བའི་
མཚན་མོ་ཞེས་བྱ་བ་ནི་ཐུན་ཕྱེད་ལུས་པའི་མཚན་མོ་ཡིན་ཏེ། ཞེས་གསུངས་པའི་ཕྱིར།
གཞན་ཡང། སྐྱ་རེངས་དང་པོ་ཤར་བ་ནས་བཟུང་སྟེ། དགུང་མོ་སྐྱ་འོད་ནམ་མཁའ་
ལ་རྒྱུ་བའི་བར་ཉིན་མོ་བྱེད་ན་སྟོན་དཔྱིད་ཉིན་མཚན་མཉམ་པ་དང་། དགུན་མཚན་མོ་
ཤིན་ཏུ་རིང་བ་མཐར་ཐུག་ཡོངས་གྲགས་ལྟར་འབྱུང་བ་སྲིད་པར་ཐལ། ཁྱོད་ཀྱི་དམ་
འཆའ་དེ་ཤིན་ཏུ་འཐད་པའི་ཕྱིར། འདོད་མི་ནུས་ཏེ། དེ་འདྲའི་ཉིན་དུས་ལས་ནམ་གུང་
རིང་པོ་ཅིག་མི་འབྱུང་བའི་ཕྱིར། ཁྱབ་སྟེ། མཚན་དུས་ལ་ནམ་གུང་གིས་ཁྱབ་པའི་ཕྱིར།
མ་གྲུབ་ན་དངོས། དེར་ཐལ། མཚན་མོའི་ཐུན་གསུམ་པོ་གང་རུང་ལ་མཚན་དུས་ཀྱིས་
མ་ཁྱབ་པའི་ཕྱིར། འཁོར་གསུམ་ཁས། དེ་ལ་མཁས་པ་བློ་བཟང་བཤེས་གཉེན་པས།
དགག་པ་མཛད་པ་ལེགས་པར་སྣང་ངོ་། །
བྱས་པ་ལ་ཁོ་ན་རེ། ཉིན་གྱི་དང་པོ་སྐྱ་རེངས་དང་པོ་ཤར་ནས་འཇོག་རིགས་པར་

ཐལ། ཚེས་གཅིག་ནས་བཟུང་སྟེ་ཚེས་བཅུའི་ཐ་མའི་སྐྱ་རེངས་དང་པོ་ཤར་བ་ན་ཞག་
བཅུ་འདས་པ་ཡིན་པའི་ཕྱིར། དེར་ཐལ། བཅས་ལྡན་དགེ་སློང་གིས་ཚེས་གཅིག་ལ་
ཆོས་གོས་གསུམ་པོ་གང་རུང་རྙེད་ནས་བྱིན་གྱིས་བརླབས་པ་ཚེས་བཅུའི་ཐ་མའི་སྐྱ་
རེངས་ཤར་བའི་ཚེ་ཞག་བཅུ་འཆང་སྤང་འབྱུང་བའི་ཕྱིར་ན་མ་ཁྱབ། དེའི་ཚེ་ཞག་བཅུ་
རྣལ་མ་མ་རྫོགས་ཀྱང་བཅས་དབང་གི་ངོ་མཐོང་བའི་ཕྱིར། དཔེར་ན་ཉིན་པར་གཉིད་
མི་ཉལ་ཞེས་པའི་སྐྱ་རེངས་དང་པོ་ཤར་བ་ནས་བཟུང་(༢༧ན)སྟེ། དགུང་མོ་སྐྱ་འོད་ནམ་
མཁའ་ལ་རྒྱུ་བའི་བར་ཉིན་མོར་འཇོག་པ་བཞིན་ཡིན་པའི་ཕྱིར་ཏེ། འོད་ལྡན་ལས། དེ་
ཉིད་ཀྱི་ཕྱིར་ཞག་བཅུ་གཅིག་པའི་སྐྱ་རེངས་ཤར་བ་ན་ཞེས་གསུངས་པ་ཡིན་ནོ། །ཞེས་
དང་། བཤེས་སྤྲིངས་ལས་ཀྱང་། རིགས་པའི་བདག་ཉིད་ཉིན་པར་མཐའ་དག་དང་། །
མཚན་མོའང་ཐུན་གྱི་སྟོད་སྨད་འདས་ནས་ནི། །ཞེས་དང་། དེའི་འགྲེལ་པར། རིགས་
པའི་བདག་ཉིད་ཉིན་མོ་ཁོ་ནར་མ་ཟད། ཅེས་པ་ནས། མཚན་མོ་ཡང་ཆ་སྟོད་ཆ་སྨད་
འདས་ནས། ཞེས་དང་། དེར་མདོ་དྲངས་པ་ལས་ཀྱང་། ཉིན་པར་འཆགས་པ་དང་
འདུག་པ་དག་གིས་སྒྲིབ་པར་འགྱུར་བའི་ཆོས་རྣམས་ལ་སེམས་ཡོངས་སུ་སྦྱངས་ནས།
མཚན་མོ་ཐུན་དང་པོ་ལ་འཆག་པ་དང༌། ཞེས་པ་ནས། སེང་གེའི་ཉལ་ཐབས་སུ་ཉལ་
བར་བྱེད་དོ། །དེ་ཐུན་ཐ་མ་ལ་མྱུར་བ་མྱུར་བར་ལངས་ནས། ཞེས་དང་། ཇོ་བོ་རྗེས་ཀྱང་
ནམ་གྱི་ཆ་སྟོད་ཆ་སྨད་ལ། །མི་ཉལ་རྣལ་འབྱོར་བརྩོན་པར་བྱ། །ཞེས་དང་། མཚན་མོའི་
ཆ་གསུམ་བགོ་བྱ་ཏེ། །ཐ་མའི་ཆ་ལས་ལྡང་བར་བྱ། །ཞེས་དང་། ཉན་ས་ལས་ཀྱང་།
ཉིན་མོ་དང་མཚན་མོའི་ཐུན་དང་པོ་ལ་མི་ཉལ་བར། ཞེས་གསུངས་པའི་ཕྱིར། ཁྱབ་སྟེ།
དེ་དག་གིས་ཉིན་མོ་དང་མཚན་མོའི་ཆ་སྟོད་སྨད་སོ་སོར་བཤད་ཀྱང་ཁྱོད་ཀྱི་ད་དུང་
མཚན་དུས་ཉིན་དུས་ཡིན་པར་མ་སྨྲས་སམ་དྲན་པར་གྱིས་ཤིག ། 

ཁ་ཅིག །ཉིན་ཞག་ཅེས་པའི་ཉིན་དེ་ཉིན་མཚན་གྱི་ཉིན་མོ་ལ་བྱེད་པར་ཐལ། དེ་
སྙོག་མཚམས་ཅིག་ཡོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། དེ་ཉིན་མཚན་གྱི་
ཟླས་ཕྱེ་བའི་ཉིན་མོ་ལ་མི་བྱེད་པའི་ཕྱིར། 
གཞན་ཡང་། དུས་འཁོར་ཤེས་པར་རློམ་པ་ཁ་ཅིག་གིས། ཁྱིམ་གྱི་གོ་དོན་མཚན་
ཉིད་ཀྱི་ཚུལ་དུ་འཇོག་པའི་ཚེ། ལུག་ཁྱིམ་ནི་ཉི་མ་ནག་པའི་སྐར་ཁྱིམ་དུ་སླེབས་པ་ནས་
བཟུང་ས་རི་ཡོངས་རྫོགས་དང་ས་གའི་བཞི་ཆ་ལ་ལོངས་སྤྱོད་པའི་བར་ལ་མཐའ་གཅིག་
ཏུ་འཇོག་དགོས་ཟེར་ན། འོ་ན་ལོ་རེ་བཞིན་ས་གའི་བཞི་ཆ་ཡན་(༢༧བ)ཆད་ནས་ལུག་
ཁྱིམ་རྫོགས་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། ནག་པའི་བཞི་ཆ་
ནས་བཟུང་ས་ག་དང་ལུག་ཁྱིམ་དུས་མཉམ་དུ་རྫོགས་པ་ཅིག་ཡོད་པའི་ཕྱིར། དེར་ཐལ།
མར་ངོ་སྔོན་འགྲོ་ཅན་གྱི་ས་ག་ཟླ་བ་དང་ལུག་ཁྱིམ་སྦྱར་བ་ཅིག་ཡོད་པའི་ཕྱིར། དེར་ཐལ།
ཉི་ཟླ་སྔ་ནུར་ཕྱིར་ནུར་བྱས་པའི་དབང་གིས་ཟླ་བའི་འཕེལ་འགྲིབ་སོགས་འཇོག་དགོས་
པའི་ཕྱིར་ཏེ། འགྲེལ་ཆེན་ལས། ལྷུན་པོའི་དུམ་བུ་འདིར་ལུག་ལ་ཉི་མ་གནས་པས་
དཔྱིད་ཀྱི་དུས་སུ་ས་གའི་ཟླ་བར་བྱེད་དོ། །ཞེས་གསུངས་པའི་ཕྱིར། ཏ་ཊི་ཌཱུ
གཞན་ཡང། ཁྱོད་ཀྱིས་ལུག་ཁྱིམ་གྱི་གོ་དོན་ཉི་མས་རྒྱུ་སྐར་ལ་ལོངས་སྤྱོད་པ་ཁོ་
ནའི་སྒོ་ནས་འཇོག་པ་མི་འཐད་པར་ཐལ། དེ་ས་ལ་འབྱུང་བ་སོགས་འོང་ཚུལ་ལའང་
ལྟོས་དགོས་པའི་ཕྱིར། དེར་ཐལ། རྒྱ་གར་དུ་ལུགས་ལ་ལུ་གུ་སྐྱེ་དུས་དེ་ལུག་ཁྱིམ་དང་།
གླང་ལ་རྨོས་རྨོ་དུས་དེ་གླང་ཁྱིམ་སོགས་སུ་འཇོག་དགོས་པའི་ཕྱིར། དེར་ཐལ། ཉིན་
ཞག་གི་ལོ་རྫོགས་ཀྱང་ས་ལ་དུས་ཚོད་མ་རྫོགས་པ་ཅིག་ཡོད་པས་ཟླ་ཤོལ་འདོར་དགོས་
པས་ཁྱིམ་བཅུ་གཉིས་ཟུར་དུ་བརྩིས་པ་དེ་ཡིན་པའི་ཕྱིར་ཏེ། དབྱངས་འཆར་སོགས་ལས་
ཀྱང་། ལུག་རྣམས་ལུ་གུ་སྐྱེ་དུས་དང་། །གླང་གིས་རྨོས་བྱེད་དུས་དང་ནི། །ཞེས་སོགས་

ཀྱིས་གྲུབ་པའི་ཕྱིར། 
༈ གཞན་ཡང་། དུས་བཞི་འཁོར་ཚུལ་ལ། སྔ་ཕྱི་ལ་དཔྱད་པ་དང་། གཡས་སྐོར་
གཡོན་སྐོར་ལ་དཔྱད་པ་གཉིས་ལས། དང་པོ་ལ་གཅིག་ཆར་བ་དང་། རིམ་ཆར་གཉིས་
ལས། དང་པོ་ནི། ཁ་ཅིག་གིས། གླིང་བཞིར་དུས་བཞི་གཅིག་ཆར་དུ་འབྱུང་ཟེར་ན། འོ་
ན། འཛམ་བུའི་གླིང་འདིར་དཔྱིད་འབྲིང་དང་། བ་གླང་སྤྱོད་དུ་དགུན་འབྲིང་དང་། སྒྲ་མི་
སྙན་དུ་སྟོན་འབྲིང་དང་། ལུས་འཕགས་གླིང་དུ་དབྱར་འབྲིང་འཆར་བ་(༢༨ན)དུས་མཉམ་
པར་ཐལ། འདོད་པའི་ཕྱིར། འཛམ་བུའི་གླིང་དུ་དཔྱིད་འབྲིང་ནག་པ་ཟླ་བའི་ཚེས་
གཅིག་གི་ཉིན་ཞག་གི་དང་པོ་སྐྱ་རེངས་འཆར་བ་དང༌། གླིང་གཞན་གསུམ་དུའང་འབྲིང་
པོ་གསུམ་གྱི་ཉི་མ་འཆར་བ་དུས་མཉམ་པར་ཐལ། འདོད་པའི་ཕྱིར། འདོད་ན། ནམ་
ཕྱེད་ཉི་ནུབ་པ་དང་། །ཞེས་སོགས་རང་ལུགས་ལ་འཆད་མི་རིགས་པར་ཐལ། འདོད་
པའི་ཕྱིར། འདོད་མི་ནུས་ཏེ། འཛམ་བུའི་གླིང་འདིར་དཔྱིད་འབྲིང་ནག་པ་ཟླ་བའི་ཚེས་
གཅིག་གི་ཉི་མ་འཆར་བ་དང་། ནག་པ་ཟླ་བའི་ཞག་གི་འགོ་འཛིན་པ་དུས་མཉམ། ཞག་
དེའི་ཉིན་ཕྱེད་ཀྱི་དུས་དང་། བ་གླང་སྤྱོད་དུ་དགུན་ཟླ་འབྲིང་པོའི་ཉི་མ་འཆར་བ་དང་ཟླ་
བ་དེའི་ཞག་གི་འགོ་འཛིན་པ་དུས་མཉམ། གླིང་འདིར་ཞག་དེའི་ཉི་མ་ནུབ་པ་དང་། སྒྲ་
མི་སྙན་གྱི་སྟོན་ཟླ་འབྲིང་པོའི་ཉི་མ་འཆར་བ་ཟླ་བ་དེའི་ཞག་གི་འགོ་འཛིན་པ་དུས་
མཉམ། ཞག་དེའི་ནམ་ཕྱེད་དང་ལུས་འཕགས་གླིང་གི་དབྱར་འབྲིང་གི་ཚེས་གཅིག་གི་
ཉི་མ་འཆར་བ་དང་ཟླ་བ་དེའི་ཞག་གི་འཛིན་པ་དུས་མཉམ་པའི་ཕྱིར། དེར་ཐལ། དེའི་

་ཞག་གཅིག་ལས་དུམ་བུ་བཅུ་གཉིས་ལ་ཟླ་བ་བཅུ་གཉིས་སོ་སོར་འཆར་བའི་ཕྱིར་ཏེ།
ཁམས་ལེའི་ང་གསུམ་པའི་འགྲེལ་ཆེན་ལས། ཤར་གྱི་ཕྱེད་དུ་ལུག་གོ །དབང་ལྡན་དུ་
གླང་ངོ༌། །བྱང་གི་ཕྱེད་དུ་འཁྲིག་པའོ། །སླར་ཡང་བྱང་གི་ཕྱེད་དུ་ཀརྐ་ཌའོ། །རླུང་དུ་སེང་
གེའོ། །ནུབ་ཀྱི་ཕྱེད་དུ་བུ་མོའོ། །སླར་ཡང་ནུབ་ཀྱི་ཕྱེད་དུ་སྲང་ངོ་། །བདེན་བྲལ་དུ་སྡིག་
པའོ། །ལྷོའི་ཕྱེད་དུ་གཞུའོ། །སླར་ཡང་ལྷོའི་ཕྱེད་དུ་ཆུ་སྲིན་ནོ། །མེ་རུ་བུམ་པའོ། །ཤར་
གྱི་ཕྱེད་དུ་ཉའོ་ཞེས་པ་ནི་གོ་ལ་ལ་ཁྱིམ་འགོག་པའོ། །འདིར་ལུག་ཤར་བ་ན་སྲང་ནུབ་
པའོ། །ཞེས་གསུངས་པའི་ཕྱིར། འདི་ལ་ཞིབ་ཆ་དགོས་སོ། །
གཞན་ཡང་། འདུལ་མངོན་པ་ཉ་སྐར་ལ་རྟོག་དཔྱོད་མ་བྱས་པ་དག་ན་རེ། འཛམ་
བུའི་གླིང་འདིར། དཔྱིད་འབྲིང་ནག་ཉ་བའི་ཚེ་གླིང་གཞན་གསུམ་དུ་རྒྱལ་སོགས་ཀྱིས་
ཉ་བ་ཡིན་ཟེར་བ་ན། ཞག་གཅིག་ལ་གླིང་(༢༨བ)བཞིར་ཉེ་སྐར་མི་འདྲ་བ་བཞི་འབྱུང་
བར་ཐལ། འདོད་པའི་ཕྱིར། འདོད་ན། ཞག་གཅིག་ལ་ཟླ་བས་གླིང་བཞི་ས་དུམ་བུ་བཅུ་
གཉིས་ལ་ཉ་སྐར་མི་འདྲ་བ་བཅུ་གཉིས་ལོངས་སྤྱོད་པར་ཐལ། འདོད་པའི་ཕྱིར། འདོད་
ན། ཟླ་བས་ཞག་གཅིག་ལ་རྒྱུ་སྐར་ཉེར་བདུན་ལ་ལོངས་སྤྱོད་ནུས་པར་ཐལ། འདོད་
པའི་ཕྱིར། འདོད་མི་ནུས་ཏེ། ཟླ་བས་ཞག་རེ་ལ་སྐར་ཁྱིམ་རེ་རེ་ལྷག་ལ་ལོངས་སྤྱོད་མི་
ནུས་པར་མངོན་སུམ་གྱིས་འགྲུབ་པའི་ཕྱིར།
གཞན་ཡང་། དུས་འཁོར་འགྲེལ་ཆེན་སོགས་ཀྱི་དཔེ་ཙམ་མཐོང་བ་ཁ་ཅིག་ན་རེ།
གླིང་བཞིར་ཁྱིམ་བཅུ་གཉིས་འཁོར་ཚུལ་ཡོད་དེ། འཛམ་བུའི་གླིང་འདིར་མར་ངོ་སྔོན་
འགྲོའི་ས་ག་ཟླ་བ་དང་སྦྱོར་བའི་ཚེ། མེའི་མཚམས་ལ་གླང་ཁྱིམ་དང་། དབྱར་ར་སྣོན་གྱི་
ཉ་བ་སོགས་ཡིན་པའི་ཕྱིར། དེ་ལྟར་དུས་འཁོར་རྩ་རྒྱུད་ཀྱི་ཚིགས་བཅད་དྲུག་ཅུ་པའི་ཐད་
ཀྱི་འགྲེལ་ཆེན་ལས། ལྷུན་པོའི་ལྷོའི་དུམ་བུ་འདིར་ལུག་ལ་ཉི་མ་གནས་པས་དཔྱིད་ཀྱི་

དུས་སུ་ས་གའི་ཟླ་བ་བྱེད་དོ། །མེའི་ཟུར་གྱི་ཕྱེད་དུམ་བུ་གཉིས་པ་ལ་སྣོན་གྱི་ཟླ་བ་བྱེད་
དོ། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། ཟླ་བ་དེ་དག་གིས་ཉ་སྐར་གྱི་ཟླ་བའི་
དོད་ཐུབ་ཙམ་ལ་དགོངས་ཀྱི་སྐར་མ་དེ་དག་གིས་ཉ་བ་མ་ཡིན་པའི་ཕྱིར་ཏེ། རྭ་འབྲོ་
གཉིས་ཀའི་འགྱུར་ལས། ཉ་སྐར་གྱི་མིང་མི་འབྱུང་བའི་ཕྱིར་ཏེ། འབྲོ་འགྱུར་ལས།
འདིར་ཉི་མ་ལུག་ལ་གནས་ལས་ལྷུན་པོའི་དུམ་བུར་དཔྱིད་ཀྱི་དུས་དཔྱིད་ཟླ་ཐ་ཆུང་དུ་
བྱེད་དོ། །མེའི་ཟུར་ཕྱེད་དུམ་བུ་གཉིས་པ་ནི་དབྱར་ཟླ་བར་བྱེད་དོ། །ཞེས་སོགས་
གསུངས་ལ། རྭ་འགྱུར་ལས་ཀྱང་ར་འབྲིང་ཐ་མར་བསྒྱུར་བའི་ཕྱིར། རྭ་འགྱུར་ལས་
ཀྱང་། འདིར་ལྷུན་པོའི་ལྷོ་ཕྱོགས་ཀྱི་སའི་དུམ་བུ་ཉི་ལ་ལུག་ལ་སོགས་ལ་གནས་པ་
དཔྱིད་ཀྱི་མཚམས་དཔྱིད་ཟླ་ཐ་ཆུང་ཟླ་བར་བྱེད་དོ། །མེ་མཚམས་ཀྱི་ཕྱེད་དུམ་བུ་གཉིས་
པར་དབྱར་ཟླ་ར་བའི་ཟླ་བར་བྱེད་དོ། །དེ་ལྟར་མེ་མཚམས་ཀྱི་ཕྱི་མའི་ཕྱེད་ཀྱི་དུམ་བུ་
གསུམ་པར་དབྱར་ཟླ་འབྲིང་པོར་བྱེད་དོ། །ཞེས་གསུངས་པའི་ཕྱིར། 
པ གཞན་(༢༩ན)ཡང་། སྔོན་གྱི་མཁས་པ་འཇམ་གསར་བ་སོགས་དུས་འཁོར་བ་དང་
འདུལ་མངོན་པ་ཁ་ཅིག་ན་རེ། གླིང་བཞིར་དུས་གཅིག་ཆར་བ་ཡིན་ཏེ། དབྱར་དབྱར་
མཉམ་སྟོན་སྟོན་མཉམ་པ་སོགས་ཡིན་པའི་ཕྱིར། དེར་ཐལ། འཛམ་བུའི་གླིང་འདིར་
དཔྱིད་འབྲིང་ནག་པ་ཟླ་བའི་ཚེས་གཅིག་ཤར་བའི་དུས་སུ་གླིང་གཞན་གསུམ་ལའང་།
དཔྱིད་འབྲིང་གི་ཚེས་གཅིག་འཆར་བའི་ཕྱིར། འདིར་དཔྱིད་འབྲིང་གི་བཅོ་ལྔར་ནག་
པས་ཉ་བའི་ཟླ་བ་དེ་ཡོངས་རྫོགས་ལ་གླིང་གཞན་གསུམ་ལའང་འཆར་བའི་ཕྱིར། ཟེར་
ན་མ་ཁྱབ་སྟེ། དེ་འཆར་ཀྱང་དེའི་ཚེ་གླིང་བཞིར་དུས་མི་འདྲ་བ་བཞི་འོང་བའི་ཕྱིར། དེའི་
ཚེ་ས་དུམ་བུ་བཅུ་གཉིས་ལ་ཁྱིམ་བཅུ་གཉིས་འབྱུང་བའི་ཕྱིར་ཏེ། ཁམས་ལེའི་ཚིགས་
བཅད་ང་གསུམ་པའི་འགྲེལ་པ་ལས། འདིར་ཤར་གྱི་ཕྱེད་དུ་ལུག་གོ །དབང་ལྡན་དུ་

གླང་ངོ་། །བྱང་གི་ཕྱེད་དུ་འཁྲིག་པའོ། །སླར་ཡང་བྱང་གི་ཕྱེད་དུ་ཀརྐ་ཊའོ། །རླུང་དུ་སེང་
གེའོ། །ནུབ་ཀྱི་ཕྱེད་དུ་བུ་མོའོ། །སླར་ཡང་ནུབ་ཀྱི་ཕྱེད་དུ་སྲང་ངོ་། །བདེན་བྲལ་དུ་སྡིག་
པའོ། །ལྷོའི་ཕྱེད་དུ་གཞུའོ། །སླར་ཡང་ལྷོའི་ཕྱེད་དུ་ཆུ་སྲིན་ནོ། །མེ་རུ་བུམ་པའོ། །ཤར་
གྱི་ཕྱེད་དུ་ཉའོ། །ཞེས་གསུངས་པའི་ཕྱིར། །
ཁོ་ན་རེ། དབྱར་མཉམ་སོགས་ཡིན་པར་ཐལ། དེ་ལྟ་མ་ཡིན་ན། གླིང་འདིར་དཔྱིད་
འབྲིང་གི་དུས་སུ་ཤར་ནུབ་གཉིས་ལ་ལྷོ་བསྒྲོད་བྱང་བསྒྲོད་མཐར་ཐུག་དང་། ལྷོ་བྱང་
གཉིས་ལ་ཉི་མ་མཐོ་དམན་གྱི་ཚུལ་དུ་འཁྱོགས་པོར་འགྲོ་བར་ཐལ། འདོད་པའི་ཕྱིར།
འདོད་མི་ནུས་ཏེ། དེ་ལྟར་མ་ཡིན་པར་མངོན་སུམ་གྱིས་འགྲུབ་པའི་ཕྱིར། ཟེར་ན། མ་
གྲུབ་སྟེ། དེ་ལྟར་ལུང་རིགས་དུ་མས་གྲུབ་པའི་ཕྱིར། དུས་འཁོར་ཡེ་ལེའི་འགྲེལ་ཆེན་
ལས། ཟླ་བ་དང་ཉི་མའི་རྒྱུ་བ་རྣམ་པ་བཞི་སྟེ། མྱུར་བ་དང་། དལ་བ་དང་། འཁྱོགས་པོ་
དང་། འབྱུང་བའི་རྐང་པ་རྣམས་ཀྱི་ནོར་འཕེལ་བ་དང་འགྲིབ་པ་དང་། བུ་ལོན་འཕེལ་
བ་འགྲིབ་པའི་དབྱེ་བས་སོ། །ཞེས་གསུངས་པའི་ཕྱིར། ལུང་གིས་གནོད་དེ། དུས་འཁོར་
འགྲེལ་ཆེན་(༢༩བ)ལས། འཛམ་བུའི་གླིང་གི་དུམ་བུ་ཕྱེད་ལ་ལུག་གི་ཁྱིམ་ལ་བྱེད་དོ། །
མེའི་མཚམས་ལ་གླང་གི་ཁྱིམ་ལ་བྱེད་དོ། །ཤར་གྱི་དུམ་བུ་ཕྱེད་ལ་འཁྲིག་པའི་ཁྱིམ་ལ་
བྱེད་དོ། །དེའི་དུམ་བུ་གཞན་ལ་ཀརྐ་ཊའོ། ཞེས་སོགས་གསུངས་པའི་ཕྱིར།
གཞན་ཡང་། དགུན་འཛམ་གླིང་འདིར་མཚན་མོ་ཡུད་ཙམ་བཅོ་བརྒྱད་ཡོད་དུས་སྒྲ་
མི་སྙན་ལའང་མཚན་མོ་ཡུད་ཙམ་བཅོ་བརྒྱད་ཡོད་པར་ཐལ། གླིང་བཞིར་དགུན་མཉམ་
པའི་ཕྱིར། རྟགས་ཁས། འདོད་མི་ནུས་ཏེ། དེའི་ཚེ་གླིང་འདིའི་མཚན་མོ་དང་སྒྲ་མི་སྙན་
གྱི་ཉིན་མོ་མཉམ་པའི་ཕྱིར་ཏེ། མདོ་ཉི་མའི་སྙིང་པོ་ལས། མཆུ་ནི་ཟླ་བ་རབ་རྫོགས་
བྱེད། །དགུན་ཟླ་ཐ་ཆུང་རང་བཞིན་ཡིན། །མཚན་མོ་བཅོ་བརྒྱད་ཤེས་པར་གྱིས། །ཉིན་

པར་ཡང་ནི་བཅུ་གཉིས་ཡིན། །ཞེས་དང་། གདགས་པ་ལས་ཀྱང་། ལོ་གཅིག་ལ་དུས་
གཅིག་ཏུ་མཚན་མོ་ཡུད་ཙམ་བཅོ་བརྒྱད་དང་ཉིན་མོ་ཡུད་ཙམ་བཅུ་གཉིས་ཡོང་། དེ་
གང་ཞེ་ན། དགུན་ཟླ་ཐ་ཆུང་གི་ཡར་ངོའི་ཚེས་བརྒྱད་ལ་མཚན་མོ་ཡུད་ཙམ་བཅོ་བརྒྱད་
ཉིན་མོ་ཡུད་ཙམ་བཅུ་གཉིས་ཡོད་དོ། །ཞེས་གསུངས་པའི་ཕྱིར། །
ཡང་ཁ་ཅིག །དུས་ཚིགས་ལ་གསུམ་དུ་ཕྱེ་བ་དང་བཞིར་ཕྱེ་བ་དང་ལྔར་ཕྱེ་བ་དང་
དྲུག་ཏུ་ཕྱེ་བའི་དུས་དེ། དུས་དེ་དང་དེ་མཚན་ཉིད་པ་ཡིན་ཟེར་ན། དུས་ཚིགས་ལ་གསུམ་
དུ་ཕྱེ་བའི་དགུན་དུས་དགུན་དུས་མཚན་ཉིད་པ་དང་། དཔྱིད་དུས་དཔྱིད་དུས་མཚན་ཉིད་
པ་སོགས་ཡིན་པར་ཐལ། འདོད་པའི་ཕྱིར། འདོད་ན། དུས་ཚིགས་ལ་བཞིར་ཕྱེ་བའི་
དགུན་དུས་དེ་དགུན་དུས་མཚན་ཉིད་པ་ཡིན་པ་ནས་སྟོན་དུས་དེ་སྟོན་དུས་མཚན་ཉིད་
ཡིན་པར་ཐལ། འདོད་པའི་ཕྱིར། འདོད་ན། དགུན་དུས་གསར་དུ་འབྱུང་བའི་དུས་ཅིག་
མེད་པར་ཐལ། སྨིན་དྲུག་ཟླ་བའི་མར་ངོའི་ཚེས་གཅིག་ནས་གསར་དུ་གྲུབ་པ་མ་ཡིན།
མགོ་ཟླ་བའི་མར་ངོའི་ཚེས་གཅིག་ནས་གྲུབ་པའང་མ་ཡིན་པའི་ཕྱིར། དང་པོ་མ་གྲུབ་ན།
དེ་མ་ཡིན་པར་ཐལ། དེ་གསར་དུ་གྲུབ་པ་ལ་སླར་ཡང་ཞག་བཅོ་ལྔ་འདས་དགོས་པའི་
ཕྱིར། དེར་ཐལ། དེ་མགོ་ཟླ་བའི་ཡར་ངོའི་ཚེས་གཅིག་(༣༠ན)ལ་གསར་དུ་གྲུབ་དགོས་
པའི་ཕྱིར། རྟགས་ཁས། གཉིས་པ་མ་གྲུབ་ན། དེ་མི་འཐད་པར་ཐལ། དེ་དུས་དེ་གསར་
དུ་གྲུབ་ནས་ཞག་བཅོ་ལྔ་འདས་པའི་ཕྱིར། དེར་ཐལ། སྨིན་དྲུག་ཟླ་བའི་མར་ངོའི་ཚེས་
གཅིག་ལ་གསར་དུ་གྲུབ་པའི་ཕྱིར། རྟགས་ཁས། ད་ཡག།།ཟེ་
ཡང་ཁ་ཅིག །དཔྱིད་ཀྱི་ཟླ་བ་ཡིན་ན་དཔྱིད་དུས་ཡིན་པས་མ་ཁྱབ་ཟེར་ན། དཔྱིད་
དུས་ཡིན་ན་དུས་ཚིགས་ལ་གསུམ་དུ་ཕྱེ་བའི་དཔྱིད་དུས་ཡིན་དགོས་པར་ཐལ། འདོད་
པའི་ཕྱིར། འདོད་ན། དབོ་ཟླ་བ་ཆོས་ཅན། དེར་ཐལ། དེའི་ཕྱིར། སོས་ཀ་ནི་ཚ་བར་

འདྲ་བའི་ཕྱིར་དཔྱིད་དུ་བཤད་དོ། །ཞེས་པའི་ལུང་ལ་བློ་རྩེ་གཏད་ནས་ཁས་བླངས་པའི་
ཕྱིར། འདོད་མི་ནུས་ཏེ། དཔྱིད་དུས་ཡིན་པའི་ཕྱིར། དཔྱིད་ཀྱི་དུས་གསུམ་པོ་གང་རུང་
ཡིན་པའི་ཕྱིར། དེར་ཐལ། དཔྱིད་ཀྱི་ལོ་ཟླ་ཞག་གསུམ་གང་རུང་ཡིན་པའི་ཕྱིར།
གཞན་ཡང་། དུས་ཚིགས་ལ་བཞིར་ཕྱེ་བའི་དབྱར་ཟླ་ཡིན་ན། དུས་ཚིགས་ལ་
གསུམ་དུ་ཕྱེ་བའི་དབྱར་ཡིན་དགོས་པར་ཐལ། སྟོན་སྨད་ནི་ཆར་འབབས་པར་འདྲ་བའི་
ཕྱིར་དབྱར་དུ་བཤད་དེ། ཞེས་པའི་ལུང་ལ་བརྟེན་ནས་དུས་ཚིགས་གང་དང་གང་གི་ལོ་
ཟླ་ཞག་གསུམ་པོ་དེ་དང་དེའི་དུས་མཚན་ཉིད་པ་ཡིན་པའི་ཕྱིར། འདོད་ན། དུས་ཚིགས་
ལ་བཞིར་ཕྱེ་བའི་དབྱར་ཟླ་ཐ་ཆུང་ཆོས་ཅན། དུས་ཚིགས་ལ་གསུམ་དུ་ཕྱེ་བའི་དབྱར་ཟླ་
ཡིན་པར་ཐལ། དུས་ཚིགས་ལ་བཞིར་ཕྱེ་བའི་དབྱར་ཟླ་ཡིན་པའི་ཕྱིར། འདོད་ན། མར་
ངོ་སྔོན་འགྲོ་ཅན་གྱི་ཟླ་བ་ཡིན་པར་ཐལ། དུས་ཚིགས་ལ་གསུམ་དུ་ཕྱེ་བའི་ཟླ་བ་ཡིན་
པའི་ཕྱིར། འདོད་མི་ནུས་ཏེ། ཡར་ངོ་སྔོན་འགྲོ་ཅན་གྱི་ཟླ་བ་ཡིན་པའི་ཕྱིར་ཏེ། འཇིག་
རྟེན་པའི་ལུགས་དང་མཐུན་པར་དུས་ཚིགས་ལ་བཞིར་ཕྱེ་བའི་ཡར་ངོ་སྔོན་འགྲོ་ཅན་གྱི་
ཟླ་བ་ཡིན་པའི་ཕྱིར།
ཁ་ཅིག །དབྱར་དུས་ཀྱི་ཟླ་བ་ཡིན་ན། ཡར་ངོ་སྔོན་འགྲོ་ཅན་དང་མར་ངོ་སྔོན་འགྲོ་
ཅན་གྱི་ཟླ་བ་གང་རུང་ཡིན་པས་ཁྱབ་ཟེར་ན། དབྱར་དུས་ཀྱི་ཀརྐ་ཊའི་ཁྱིམ་ཟླ་ཆོས་
ཅན། དེར་ཐལ། དེའི་ཕྱིར། དེར་ཐལ། དབྱར་དུས་ཀྱི་ཁྱིམ་ཟླ་ཡིན་པའི་ཕྱིར། འདོད་མི་
ནུས་(༣༠བ)ཏེ། དེ་ལ་རགས་རྩིས་ཀྱི་དབང་དུ་བྱས་ཀྱང་ཡར་ངོ་དང་མར་ངོ་སྔོན་འགྲོ་
གཉིས་ཡོད་ཅིང་། ཞིབ་ཏུ་བརྩིས་པ་ན་ཡར་ངོ་མར་ངོ་སོགས་ལ་མི་ལྟོས་པར། རང་གི་
ཁྱིམ་སླེབས་ཀྱི་རི་མོ་ཤར་བ་ནས་འགོ་བརྩམས་ནས། ཁྱིམ་དེའི་མཇུག་མ་རྫོགས་ཀྱི་བར་
 འཇོག་དགོས་པའི་ཕྱིར། དེས་ཁྱིམ་ཟླའི་མགོ་ཡང་ཡར་ངོ་མར་ངོའི་ཚེས་གཅིག་

སོགས་ལ་སྦྱོར་དགོས་པར་འདོད་པ་ཡང་ཁེགས་སོ།
ཟླ་ཤོལ་འདོར་ཚུལ་ལ་ཁ་ཅིག །རྟ་བྱ་བྱི་བ་ཡོས་ལ་ཤོལ། ཞེས་སོགས་ཀྱིས་བཤད་
པ་ལྟར་ལོ་གསུམ་ནས་ཟླ་ཤོལ་འདོན་ཟེར་ན། དེ་མི་འཐད་པར་ཐལ། རགས་རྩིས་ཀྱི་
དབང་དུ་བྱས་ན་མི་འཐད་པ་གང་ཞིག །ཞིབ་རྩིས་ཀྱི་དབང་དུ་བྱས་ནའང་མི་འཐད་པའི་
ཕྱིར། དང་པོ་གྲུབ་སྟེ། བཅོམ་ལྡན་འདས་ཀྱིས་དགེ་སློང་དག་ལོ་ལྔ་ལྔ་ནས་ཤོལ་དོར་
ཅིག །ཅེས་གསུངས་པ་ལྟར་ལོ་རེ་རེ་ལ་ཞག་དྲུག་དྲུག་ལྷག་པས་ཟླ་ཤོལ་འདོར་བ་
རགས་རྩིས་ཀྱི་དབང་དུ་བྱས་ཀྱི། དེ་ལས་གཞན་པའི་མཁས་པ་སུས་ཀྱང་མ་མཛད་པའི་
ཕྱིར། གཉིས་པ་གྲུབ་སྟེ། ཤོལ་འདོར་བའི་ཟླ་བ་དེའི་རྗེས་ནས་བཟུང་སྟེ་ཟླ་བ་སུམ་ཅུ་
རྩ་གཉིས་འདས་ཤིང་སོ་གསུམ་པ་ལ་ཤོལ་འདོར་དགོས་པའི་ཕྱིར། འགྲེལ་ཆེན་ལས།
འདིར་ཟླ་བ་ཕྱེད་དང་བཅས་པའི་སུམ་ཅུ་རྩ་གཉིས་ན་ལྷག་པའི་ཟླ་བར་འགྱུར་ཏེ། གནམ་
སྟོང་ལ་ནི་ཉི་མའི་འཕོ་བ་མེད་པའི་ཕྱིར་རོ། །དེས་ན་ལོངས་སྤྱོད་པར་མི་འགྱུར་རོ། །
ཞེས་གསུངས་པའི་ཕྱིར། ཁྱབ་སྟེ། ཕྱེད་དང་སོ་གཉིས་དང་ཕྱེད་དང་བཅས་པའི་སོ་གཉིས་
མི་འདྲ་བའི་ཕྱིར། ཁྱིམ་ཟླ་ཕྱེད་དང་སོ་གསུམ་དང་ཉིན་ཞག་གི་ཟླ་བ་སོ་གསུམ་པ་ལ་ཟླ་
ལྷག་འདོན་པའི་ཕྱིར། དེར་ཐལ། ལོ་གཅིག་གི་ཁྱིམ་ཞག་དང་ཚེས་ཞག་གཉིས་དོ་བསྡོས་
པའི་ཚེས་ཞག་གིས་ཁྱིམ་ཞག་གི་དོད་མ་ཐུབ་པས་ཚེས་ཞག་བཅུ་གཅིག་རྗེས་འབྲང་དང་
བཅས་པ་ལྷག་པའི་ཕྱིར། དེར་ཐལ། དེ་ལྟར་ཆོས་མངོན་རིན་ཆེན་འདྲེན་པའི་ཤིང་རྟ་
ལྟར་འཐད་པའི་ཕྱིར།
ཡང་གསོ་སྦྱོང་བཅུ་བཞི་པ་འབྱུང་ཚུལ་ཁ་ཅིག །ཐུབ་པའི་རྗེས་སུ་ཐུབ་པ་མི་ཐུབ་
པའི་རྗེས་སུ་མི་ཐུབ་པ་འབྱུང་ཟེར། ཁ་ཅིག །མི་ཐུབ་པའི་(༣༡ན)རྗེས་སུ་ཐུབ་པ་ཐུབ་
པའི་རྗེས་སུ་མི་ཐུབ་པར་འབྱུང་ཟེར་ན། འོ་ན། ལོ་གཅིག་ལ་རྒྱལ་ཟླ་གཉིས་བྱུང་བའི་

རྒྱལ་ཟླ་དང་པོར་བཅུ་བཞི་པ་གཉིས་པའི་མར་ངོར་གསོ་སྦྱོང་བཅོ་ལྔ་པ་འབྱུང་བར་ཐལ།
ཁྱོད་ཀྱིས་ཞག་ཅིག་ལྷག་ལོང་མེད་པར་མི་ཐུབ་པའི་རྗེས་སུ་ཐུབ་པ་འབྱུང་བའི་ཕྱིར།
འདོད་ན། མཆུ་ཟླ་བའི་མར་ངོར་གསོ་སྦྱོང་བཅུ་བཞི་པ་གཅིག་འབྱུང་བར་ཐལ། ཐུབ་
པའི་རྗེས་སུ་མི་ཐུབ་པ་འབྱུང་བའི་ཕྱིར། འདོད་མི་ནུས་ཏེ། མཛོད་འགྲེལ་ལས། དགུན་
དང་དཔྱིད་དང་དབྱར་རྣམས་ཀྱི་ཟླ་བ་ཕྱེད་དང་གཉིས་འདས་ཤིང་། ཞེས་སོགས་དང་།
ལོ་དྲི་བར། རྒྱལ་དང་དབོ་དང་ས་ག་དང་། །ཞེས་སོགས་ལྟར། ལོ་གང་དང་གང་གི་ཟླ་
བ་དེ་དང་དེར་ངེས་པའི་ཕྱིར། དེར་ཐལ། བཅོམ་ལྡན་འདས་ཀྱིས་དགེ་སློང་དག་ལོ་ལྔ་
ལྔ་ནས་ཤོལ་དོར་ཞིག །ཅེས་གསུངས་པ་ཡང་དུས་ཚིགས་ལ་དྲུག་ཏུ་ཕྱེ་སྟེ་གསོ་སྦྱོང་
བཅུ་བཞི་པ་ངོས་འཛིན་པའི་ཕྱིར་དུ་གསུངས་པ་ཡིན་པའི་ཕྱིར། ཊི་ཀི¯ཤ་གྱི་ཁུར་
ཡང་ཁ་ཅིག །དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །
དགུན་རྣམས་ཀྱི་ནི་བཞི་པ་ལ། །ཐུང་ངུར་འགྱུར་རོ་ཉིན་མོ་བཟློག །ཅེས་པའི་གཞུང་
འདིས་དགུན་གྱི་ཉི་ལྡོག་དངོས་སུ་བཤད་ཅིང་། དེའི་རྒྱུ་མཚན་གྱིས་མཛོད་རྩ་འགྲེལ་མ་
དག་ཟེར་ན། འོ་ན། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །
ཞེས་པའི་གཞུང་འདིས་དབྱར་ཉི་རིང་བ་མཐར་ཐུག་དང་ཉི་མ་བྱང་བགྲོད་མཐར་ཐུག་
དངོས་སུ་བསྟན་ནས། དགུན་རྣམས་ཀྱི་ནི་བཞི་པ་ལས། །ཐུང་ངུར་འགྱུར་རོ་ཉིན་མོ་
བཟློག །ཅེས་པས་དགུན་ཉི་ཐུང་བ་མཐར་ཐུག་དང་ཉི་མ་ལྷོ་བགྲོད་མཐར་ཐུག་དངོས་
སུ་བཤད་པར་ཐལ། ཁྱོད་ཀྱིས་མཛོད་རྩ་འགྲེལ་མ་དག་པར་ཁས་ལེན་པ་དེའི་ཕྱིར།
འདོད་ན། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །ཞེས་
པས་དུས་ཚིགས་ལ་གསུམ་དུ་ཕྱེ་བའི་དབྱར་ཟླ་གཉིས་པའི་ཚེས་བརྒྱད་ལ་ཉིན་མཚན་
ཡུད་ཙམ་བཅོ་ལྔ་རེས་མཉམ་ཞིང་ཚེས་དགུ་ནས་མཚན་མོ་ཐང་ཅིག་རེས་རིང་བར་

འགྱུར་བ་དང༌། དགུན་རྣམས་ཀྱི་ནི་བཞི་པ་ལ། །ཐུང་ངུར་འགྱུར་རོ། །(༣༡བ)ཞེས་པའི་
གཞུང་འདིས་དགུན་གྱི་ཟླ་བ་བཞི་པའི་ཚེས་བརྒྱད་ལ་ཉིན་མཚན་ཡུད་ཙམ་བཅོ་ལྔ་རེས་
མཉམ་ཞིང་།དེའི་ཚེས་དགུ་ནས་མཚན་མོ་ལས་ཉིན་མོ་རིང་བར་འགྱུར་བར་བསྟན་
པར་ཐལ། ཁྱོད་ཀྱི་ཉིན་མཚན་རིང་ཐུང་དུ་འགྱུར་ཚུལ་དེའི་ཕྱིར། འདོད་ན། དེའི་སྔོན་དུ་
དབྱར་ནི་ལོག་ནས་ཉིན་ཞག་གི་ཟླ་བ་གསུམ་འདས་པར་ཐལ། འདོད་པའི་ཕྱིར། ཁྱབ་
སྟེ། དབྱར་ཉི་ལོག་ནས་ཉིན་ཞག་གི་ཟླ་བ་གསུམ་མ་འདས་པར་སྟོན་དཔྱིད་ཉིན་མཚན་
མཉམ་པར་འབྱུང་མི་སྲིད་པའི་ཕྱིར། དེར་ཐལ། ཉིན་མཚན་རིང་བ་ཐང་ཅིག་རེ་འབྱུང་
བ་ཡིན་པའི་ཕྱིར་ཏེ། རྩ་བར། ཉིན་མཚན་རིང་བ་ཐང་ཅིག་གོ །ཞེས་གསུངས་པ་ཡིན་
པའི་ཕྱིར། ཁྱབ་སྟེ། ཐང་ཅིག་སུམ་ཅུ་ལ་ཡུད་ཙམ་གཅིག་ཏུ་འཇོག་དགོས་པས། ཟླ་རེ་
ལ་ཡུད་ཙམ་རེ་ལྷག་རེ་ལས་འཕེལ་འགྲིབ་མི་འབྱུང་བ་དེ་ཡིན་པའི་ཕྱིར། ཞ་ཌཉམ་
ཡང་ཁ་ཅིག །དབྱར་གྱི་ཟླ་བ་གཉིས་པ་ཡི། །ཞེས་པ་ནས། ཉིན་མོ་བཟློག །ཅེས་
པའི་ཚིག་ཟུར་གྱི་ལྡོག་པ་དེ་ཉིན་མཚན་རིང་ཐུང་གོ་ལྡོག་པ་དང་། ཉིན་མཚན་རིང་ཐུང་
དུ་འགྱུར་བ་ཁོ་ན་ལ་བྱེད་ཟེར་ན། འོ་ན། དེ་ལ་ཉི་མའི་བགྲོད་པ་ལྡོག་པ་ཅིག་མེད་པར་
ཐལ། འདོད་པའི་ཕྱིར། འདོད་མི་ནུས་ཏེ། ཉི་མའི་ལྷོ་བྱང་གི་བགྲོད་པ་ལྡོག་པ་གཉིས་
དང་ཉིན་མཚན་རིང་ཐུང་གོ་ལྡོག་པ་གཉིས་དང་བཞི་ཡོད་པའི་ཕྱིར། དེར་ཐལ། གླིང་
གང་དང་གི་ལྷོ་བགྲོད་ཀྱི་ཚེ་འཆར་ས་དམའ་བས་འཆར་འཕྱི་ལ་ནུབ་སྔ་བས་ཉིན་མོ་ཐུང་
བས་མཚན་མོ་རིང་བ་དང་བྱང་བགྲོད་ཀྱི་སྐབས་སུ་འཆར་ས་མཐོ་བས་འཆར་སྔ་ལ་ནུབ་
འཕྱི་བས་ཉིན་རིང་ཞིང་མཚན་ཐུང་ངུར་འགྱུར་བ་དེ་ཡིན་པའི་ཕྱིར། དེར་ཐལ། ཉི་མའི་
འགྲོས་ཀྱིས་ཉིན་མཚན་རིང་ཐུང་དུ་འགྱུར་བ་ཡིན་པའི་ཕྱིར་ཏེ། རང་འགྲེལ་ལས། ཉི་
མའི་བགྲོད་པའི་བྱེ་བྲག་གིས་ཉིན་མཚན་རིང་ཐུང་དུ་འགྱུར་རོ། །ཞེས་དང་། རྩ་བར།

ཉིན་མཚན་རིང་བ་ཐང་ཅིག་གོ །ཉི་མ་ལྷོ་བྱང་བགྲོད་ཆེའོ། །ཞེས་གསུངས་པའི་ཕྱིར།
ཡང་ཁ་ཅིག །ཐུང་ངུར་འགྱུར་རོ། །ཉིན་མོ་བཟློག །ཅེས་པའི་གཞུང་འདིས་ཉི་
ལྡོག་དངོས་སུ་བསྟན་པར་ཐལ། མཚམས་སྦྱོར་གྱི་རང་འགྲེལ་ལས། ཉི་མའི་བགྲོད་
(༣༢ན)པའི་བྱེ་བྲག་གིས་ཉིན་མཚན་རིང་ཐུང་དུ་འགྱུར་རོ། ཞེས་པའི་གཞུང་འདིས་ཉི་
ལྡོག་དངོས་སུ་བསྟན་པའི་ཕྱིར་ཟེར་ན་མ་ཁྱབ། འདིས་གཞུང་སྔ་མའི་ཤུགས་ལ་བསྟན་
པའི་ཉི་ལྡོག་དེ་དངོས་སུ་བསྟན་པའི་ཕྱིར། དེར་ཐལ། འདིས་སྟོན་དཔྱིད་ཉིན་མཚན་
མཉམ་པའི་རྗེས་སུ་ཉིན་མཚན་རིང་ཐུང་དུ་འགྱུར་བ་དངོས་སུ་བསྟན་པའི་ཕྱིར།
༈ གཉིས་པ་རང་གི་ལུགས་ལ། འཇིག་རྟེན་འདིའི་དབང་དུ་བྱས་པའི་ཕྱི་རོལ་གྱི་
ལོ་ཟླ་ཞག་གསུམ་གྱི་རྩིས་གཞིར་གྱུར་པའི་སྐད་ཅིག་མ་སོགས་དུས་ཀྱི་ཐོག་མ་འབྱུང་
ཚུལ་ལ་དཔྱད་པ་དང་། དུས་ཀྱི་བྱེད་པོ་ཡོད་མེད་ལ་དཔྱད་པ་དང་། དེ་ལས་བྱུང་བའི་ལོ་
ཟླ་ཞག་གསུམ་གྱི་རྣམ་བཞག་ལ་དཔྱད་པ་དང་། དབྱར་དགུན་གྱི་ཉི་མ་ལྡོག་ཚུལ་ལ་
དཔྱད་པ་དང་། ཞར་ལ་དུས་ཆེན་གྱི་རྣམ་བཞག་ལ་དཔྱད་པ་དང་ལྔ་ལས། ། །
དང་པོ་ཕྱི་རོལ་གྱི་ལོ་ཟླ་ཞག་གསུམ་གྱི་རྩིས་གཞིའི་སྐད་ཅིག་མ་སོགས་དུས་ཀྱི་ཐོག་
མར་བྱུང་ཚུལ་ཡོད་དེ། ཤེད་བུ་དང་ཤེད་ལས་སྐྱེས་སོགས་ཀྱིས་སའི་ཞག་ཟོས་པས་ལུས་
མ་མཁྲང་བ་ཞུགས་པས་ལུས་ལྕི་བ་དང་། ལུས་ཀྱི་འོད་ནུབ་པའི་ཆོས་ཉིད་ཀྱིས་མུན་པ་
བྱུང་བ་ན། དང་པོར་ཉི་མ་དང་ཟླ་བ་དག་བྱུང་ཞིང། དེའི་རྗེས་སུ་གཟའ་དང་སྐར་མ་དང་
དུས་ཚིགས་རྣམས་ཀྱང་འཇིག་རྟེན་དུ་བྱུང་བ་ཡིན་པའི་ཕྱིར་ཏེ། གདགས་པ་ལས། དེའི་
སེམས་ཅན་དག་གིས་སའི་ཞག་ཟོས་པས་ལུས་མཁྲང་བ་དང་། ཞེས་དང་། མུན་པ་བྱུང་
བ་ནི། ཞེས་པ་ནས། བྱུང་བར་གྱུར་ཏོ། ཞེས་པའི་བར་དང༌། སངས་རྒྱས་ཐམས་ཅད་ཀྱི་
ཡོན་ཏན་དང་ཡེ་ཤེས་ཀྱི་ཡུལ་འཇུག་པའི་མདོ་ལས། ཟླ་བའི་འཕེལ་འགྲིབ་ནི་ཉི་མའི་

འགྲོས་དང་སངས་རྒྱས་ཀྱི་བྱིན་བརླབས་ཀྱི་དབང་གིས་ཡིན་པར་འཆད་འགྱུར་ལྟར་དང་།
སྡོམ་འབྱུང་སོགས་རྒྱུད་དུ་མ་ནས་ཀྱང་བཤད་པའི་ཕྱིར།
༈ གཉིས་པ་བྱེད་པོ་ཡོད་མེད་ལ་འདོད་ཚུལ་གཉིས་ཡོད་དེ། དུས་འཁོར་ནས་
བཤད་ཚུལ་དང་། མདོ་ཉི་མའི་སྙིང་པོ་ནས་བཤད་ཚུལ་ཅིག་དང་གཉིས་ཡོད་པའི་ཕྱིར།
དང་པོ་དུས་འཁོར་གྱི་ལུགས་(༣༢བ)ཡོད་དེ། ཆོས་ཉིད་ཀྱིས་མུན་པ་བྱུང་བ་ཡན་ཆད་
འདུལ་ལུང་སོགས་དང་མཐུན་ལ། དེའི་རྗེས་སུ་ཉི་མ་དང་སྐར་མ་རྣམས་བྱུང་ཞིང་རྒྱུ་སྐར་
རྣམས་ཀྱི་བར་ཐག་དང་གོ་རིམ་མི་འཆོལ་བ་ནི་གོ་ལ་དང་། དྷུ་བའམ་བརྟན་པའི་དབང་
གིས་ཡིན་པའི་ཕྱིར།
གཉིས་པ་མདོ་ཉི་མ་སྙིང་པོ་ལྟར་ན་བསྐལ་པ་དང་པོའི་ཚེ་ཉི་ཟླ་གཟའ་སྐར་རྣམས་
ལ་གོ་རིམ་ངེས་པ་མེད་པར་རྒྱུ་བ་ལ་རང་རེའི་སྟོན་པའི་སྐུ་ཚེ་སྔ་མ་གཅིག་ཏུ་དྲང་སྲོང་རྔ་
བོང་ཞེས་བྱ་བར་གྱུར་པའི་ཚེ་གཟའ་སྐར་སོགས་ཀྱི་གོ་རིམ་ད་ལྟའི་དེ་ལྟར་བྱས་པར་
འདོད་དེ། དེའི་ཚེ་དྲང་སྲོང་དེ་ལོ་དྲུག་ཁྲིའི་བར་དུ་ཏིང་ངེ་འཛིན་ཁྱད་པར་ཅན་བསྒྲུབས་
ཏེ་དཀའ་ཐུབ་མཛད་པའི་ཚེ་ནུས་མཐུ་ཅན་དུ་གྱུར་པ་ན། ཚངས་པ་དང་བརྒྱ་བྱིན་སོགས་
ཀྱིས་འཇིག་རྟེན་གྱི་ཁམས་གཞན་དུ་གཟའ་སྐར་སོགས་ཀྱི་གོ་རིམ་ཡོད་ལ། འདིར་ངེས་
པ་མེད་པས་གོ་རིམ་མཛད་དུ་གསོལ། ཞེས་ཞུས་པས། རེ་ཞིག་དང་པོར་སྨིན་དྲུག་
བརྗོད། །ཅེས་སོགས་དང༌། ལོ་ནི་དྲུག་ཁྲི་ཐམ་པར་ཡང་། །རྐང་པ་གཅིག་གིས་
དཀའ་ཐུབ་གནས། །ཞེས་སོགས་གསུངས་པ་ཡིན་པའི་ཕྱིར། 

ལོ་ཟླ་ཞག་གསུམ་གྱི་རྣམ་བཞག་བཤད་པ། 
༈ ༈ གསུམ་པ་དེ་ལས་བྱུང་བའི་ལོ་ཟླ་ཞག་གསུམ་གྱི་རྣམ་གཞག་བཤད་པ་ལ། མངོན་
པ་ནས་བཤད་པའི་ཚུལ་དང་། དུས་འཁོར་ནས་བཤད་པའི་ཚུལ་དང་། ཐ་སྙད་རིག་
གནས་གཞན་ལས་བཤད་པའི་ཚུལ་དང་གསུམ་ལས། དང་པོ། མངོན་པ་ནས་བཤད་
པའི་ཚུལ་ཡོད་དེ། སྐྱེས་བུ་ནད་མེད་སྟོབས་ལྡན་གྱིས་སེ་གོལ་གཏོགས་པའི་ཡུན་ལ།
ཆ་དྲུག་ཅུ་རེ་ལྔར་ཕྱེ་བའི་ཆ་གཅིག་ལ་སྐད་ཅིག་མ་གཅིག་དང་། དེ་བརྒྱ་ཉི་ཤུ་ལ་དེའི་
སྐད་ཅིག་མ་དང་། དེ་དྲུག་ཅུ་ལ་ཐང་ཅིག་དང་། དེ་སུམ་ཅུ་ལ་ཉིན་ཞག་དང༌། དེ་སུམ་ཅུ་
ལ་ཟླ་བ་དང་། ཞག་མི་ཐུབ་པ་དང་བཅས་པའི་ཟླ་བ་བཅུ་གཉིས་ལ་ལོར་འཇོག་པའི་
ཕྱིར་ཏེ། མཛོད་ལས། སྐད་ཅིག་མ་བརྒྱ་ཉི་ཤུ་ལ། །ཞེས་པ་ནས། ཟླ་བ་བཅུ་གཉིས་ལ་
ལོ་གཅིག །ཅེས་གསུངས་པའི་ཕྱིར།
༈ གཉིས་པ། དུས་འཁོར་ནས་བཤད་ཚུལ་ཡོད་དེ། སྲོག་ཆགས་རང་རང་གི་
དབུགས་ཉི་ཁྲི་ཆིག་སྟོང་དྲུག་བརྒྱ་ལ་ཞག་གཅིག །དེ་སུམ་ཅུ་ལ་ཟླ་བ་གཅིག །(༣༣ན)
དེ་བཅུ་གཉིས་ལ་ལོར་བྱས་ཏེ་འཇོག་པ་ཡིན་པའི་ཕྱིར་ཏེ། ཕྲ་དབུགས། ཞེས་སོགས་
ཀྱིས་འགྲོ་བ་རང་རང་གི་དབུགས་ཀྱི་རང་ལོ་འཇོག་ཚུལ་བསྟན་པའི་ཕྱིར། 
གསུམ་པ། འཆི་མེད་མཛོད་སོགས་ནས་བཤད་ཚུལ་ཡོད་དེ། མིག་འཛུམ་བཅོ་
བརྒྱད་ལ་མཐར་གནས་གཅིག་ཏུ་བྱེད་པ་སོགས་ཆོས་མངོན་རིན་ཆེན་འདྲེན་པའི་ཤིང་རྟ་
ལས་བཤད་པ་བཞིན་ཡིན་པའི་ཕྱིར། ལོ་ལ་ཡང་སྒྲ་སྒྲུབ་ལུགས་ཀྱི་དབང་དུ་བྱས་པའི་
མིང་གི་རྣམ་གྲངས་དུ་མ་ཡོད་དེ། ཡོངས་བགྲངས་བགྲངས་གཞི་རང་སྐྱོབས་འདོར་བྱེད་

དང་བཞི་རྣམས་སུ་ཡོད་པའི་ཕྱིར་ཏེ། འཆི་མེད་མཛོད་ལས། ཡོངས་བགྲངས་བགྲངས་
གཞི་རང་སྐྱོབས་དང༌། །འདོར་བྱེད་ཅེས་བྱ་ལོ་ཡི་མིང༌། །ཞེས་གསུངས་པའི་ཕྱིར།
རང་གི་ཆ་ཤས་སུ་གྱུར་པའི་ཟླ་བ་བཅུ་གཉིས་ཚང་ཙམ་གྱི་ཆ་ནས་བཞག་པའི་དུས་
ཁྱད་པར་ཅན་དེ། ལོའི་མཚན་ཉིད། དེ་ལ་དབྱེ་ན། དུས་བཞི་འཁོར་ཚུལ་གྱིས་ཁྱིམ་ཟླ་
བཅུ་གཉིས་རྫོགས་པའི་ཁྱིམ་ལོ་དང༌། རང་གི་རྩིས་གཞིའི་ཉིན་ཞག་སུམ་ཅུ་ལ་ཟླ་བ།
དེ་བཅུ་གཉིས་ལ་ལོར་བྱས་པའི་ཉིན་ཞག་གི་ལོ་དང་། རང་གི་རྩིས་གཞིའི་ཟླ་བའི་
འཕེལ་འགྲིབ་ཀྱི་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་ཚེས་ལོ་དང་གསུམ་
རྣམས་སུ་ཡོད་ལ། དེ་ཡང་། བདེ་མཆོག་བསྟོད་འགྲེལ་ལས། རབ་བྱུང་རྣམ་བྱུང་དཀཪ་
པོ་དང་། །རབ་མྱོས་སྐྱེ་བདག་ཨང་གི་ར། །ཞེས་པ་ནས། མིག་དམར་ཁྲོ་བོ་ཟད་བྱེད་
དོ། །ཞེས་པའི་བར་དྲུག་ཅུ་རྣམས་སུ་ཡོད་པའི་ཕྱིར། རྒྱ་ནག་སོགས་ནག་རྩིས་པ་ལྟར་
ན་བྱི་བ་ལོ་ནས་ཕག་ལོའི་བར་བཅུ་གཉིས་ལ་འབྱུང་བ་རེ་རེ་ལ་ཕོ་མོ་གཉིས་གཉིས་
བརྩིས་ཏེ། རེ་རེ་ལའང་ཤིང་མེ་ས་ལྕགས་ཆུ་དང་ལྔས་བསྒྱུར་བས་ལོ་བཅུ་གཉིས་ཕྲག་
ལྔ་ལས་དྲུག་ཅུ་འབྱུང་བ་དེ་ཡིན་པའི་ཕྱིར། དེའི་ནང་ནས་མེ་སྟག་གི་ཡར་ངོ་སྔོན་འགྲོའི་
དཔྱིད་འབྲིང་ནག་པ་ཟླ་བ་འམ། མར་ངོ་སྔོན་འགྲོའི་ས་ག་ཟླ་བའི་ནང་དུ་འགོ་བཟུང་
ཞིང་དེར་མཇུག་རྫོགས་པའི་ལོ་དེ་བདེ་མཆོག་བསྟོད་འགྲེལ་ནས་བཤད་པའི་རབ་བྱུང་
གི་(༣༣བ)ལོ་དང་དོན་གཅིག ། ཆོག་ལོ་དང་གྱི།་ཌའི་ཌ་ཌར་ལཁྲོན་གྱི་
ལོ་འགོ་འཛིན་ཚུལ་ལ། རྒྱ་གར་ནག་བོད་ཀྱི་ཡིག་ཆ་ལས་ལོ་འགོ་འཛིན་ཚུལ་མང་
དུ་བཤད་པ་ཡིན་ཏེ། སྦལ་ཏི་སོགས་ཀྱི་རྟེན་འབྲེལ་མདོ་འགྲེལ་ལ་ཁུངས་བཅོས་ནས་
ལོ་འགོ་དང་དགུན་དུས་ཀྱི་དང་པོ་ཧོར་ཟླ་བརྒྱད་པ་ནས་འཛིན་པ་དང་། གཙང་དབུས་
ཀྱི་མཁས་པ་ཁ་ཅིག་གིས། མདོ་ཉི་མའི་སྙིང་པོ་ལ་བརྟེན་ནས་ལོ་འགོ་དང་དགུན་དུས་

དང་པོ་ཧོར་ཟླ་དགུ་པ་ནས་འཛིན་པ་དང༌། ས་དགེའི་མཁས་མང་སྤྱི་དང་འདུལ་འཛིན་
ཡོངས་གྲགས་ཀྱིས་ཧོར་ཟླ་བཅུ་པའི་མར་ངོ་ནས་ལོ་འགོ་དང་དགུན་དུས་ཀྱི་དང་པོ་
འཛིན་པ་དང་། གདན་བཞི་དང་རྡོ་རྗེ་མཁའ་འགྲོ་སོགས་ལས་དགུན་ཟླ་འབྲིང་པོ་རྒྱལ་
ཟླ་བ་ནས་ལོ་འགོ་འཛིན་པ་དང་། རྒྱ་ནག་གི་རྩིས་གཞུང་སོ་མཱ་རཱ་ཛ་ལྟར་ན། ཧོར་ཟླ
བཅུ་གཅིག་པ་ལ་ལོ་འགོ་འཛིན་པ་དང་། གཙང་དབུས་ཀྱི་ནག་རྩིས་པ་རྣམས་ཀྱིས་ཧོར་
ཟླ་བཅུ་གཉིས་པ་ནས་ལོ་འགོ་འཛིན་པ་དང་། ཧོར་དང་རྒྱའི་རྒྱལ་པོས་མཆུ་ཟླ་བ་ནས་
ལོ་འགོ་འཛིན་པ་དང༌། མདོ་མྱང་འདས་ལྟར་ན། དཔྱིད་ར་ནས་ལོ་འགོ་འཛིན་པ་དང་།
དུས་འཁོར་ལྟར་ན། ཡར་ངོ་སྔོན་འགྲོ་ཅན་གྱི་ནག་པ་ཟླ་བ་ནས་ལོ་འགོ་འཛིན་པ་དང་།
མར་ངོ་སྔོན་འགྲོ་ཅན་གྱི་ས་ག་ཟླ་བ་ནས་ལོ་འགོ་འཛིན་པའི་ཚུལ་གཉིས་དང་།གསེར
འོད་དམ་པ་ནས་དབྱར་ཟླ་ར་བ་ནས་འཛིན་ཚུལ་སོགས་དུ་མ་བཤད་པའི་ཕྱིར། ཁྱད་
པར་དང་པོ་སྟོན་པར་བྱེད་པ་ལ། ཉ་ཚེས་དབྱུག་པ་གང་ཡིན་པ། །སྟོན་ཟླ་འབྲིང་པོ་ཞེས་
བྱ་བ། །དེ་ནི་དུས་ཀྱི་དང་པོར་བརྗོད། །ཅེས་ལུང་འདྲེན་པར་བྱེད་ཅིང་། དེ་རྫུན་ལུང་
ཡིན་པར་རྗེ་སོགས་ཀྱིས་བཞེད་པའི་ཕྱིར། གཉིས་པ་གྲུབ་སྟེ། མདོ་ཉི་མའི་སྙིང་པོ་ལས།
བདག་གིས་རྒྱུ་སྐར་སྨིན་དྲུག་བརྗོད། །སྟོན་ཟླ་ཐ་ཆུང་ཞེས་བྱ་བ། །ཞེས་གསུངས་པའི་
ཕྱིར། གསུམ་པ་ཤིན་ཏུ་འཐད་དེ། འགྲེལ་བཤད་རྒྱལ་སྲས་མ་ལས། སངས་རྒྱས་པ་
རྣམས་ཀྱི་དུས་ཀྱི་དང་པོ་ནི་དགུན་དག་ཡིན་ནོ། །གཉིས་པ་ནི་དཔྱིད་དོ། །གསུམ་པ་ནི་
དབྱར་རོ། །ཞེས་དང་། འཆི་མེད་མཛོད་ལས། མགོ་ནི་རི་དྭགས་མགོ་ཡིན་ཏེ། །དེ་ནི་
དུས་ཀྱི་དང་པོར་བརྗོད། །ཅེས་(༣༤ན)གསུངས་པའི་ཕྱིར། བཞི་པ་གྲུབ་སྟེ། རྡོ་རྗེ་མཁའ་
འགྲོ་ལས། དགུན་ཟླ་འབྲིང་པོ་ནས་བརྩམས་ཏེ། ཉི་མ་བྱང་དུ་བགྲོད་པའི་དུས། །ཟླ་བ་
རྣམ་པ་བཅུ་གཉིས་ནི། །རིམ་བཞིན་རིམ་པ་བཞིན་དུ་བཞག །ཅེས་གསུངས་པའི་ཕྱིར།

ལྔ་པ་གྲུབ་སྟེ། རྩིས་དཀར་ནག་གི་དྲིས་ལན་ལས། དཔྱིད་ཟླ་ར་བ་སྟག་ཟླ་དང་སྦྱར་
ནས་ལོ་འགོ་འཛིན་པའི་རྒྱུ་མཚན་བཤད་པ་ལྟར་ཡིན་པའི་ཕྱིར། དྲུག་པ་གྲུབ་སྟེ། ཧོར་
རྒྱལ་པོས་མཆུ་ཟླ་བ་སྟེ་ཡོངས་གྲགས་ཀྱི་ལོ་གསར་ཟླ་བ་ལ་ལོ་འགོ་འཛིན་པ་ཡིན་པའི་
ཕྱིར། བདུན་པ་གྲུབ་སྟེ། རྒྱ་ལས་འགྱུར་བའི་མྱང་འདས་ལས། ཟླ་བ་གསུམ་ནི་དཔྱིད་
ཀྱི་དུས། །ཟླ་བ་གསུམ་ནི་དབྱར་གྱི་དུས། །ཟླ་བ་གསུམ་ནི་སྟོན་གྱི་ཕྱོགས། །ཟླ་བ་
གསུམ་ནི་དགུན་ཞེས་བྱ། །ཞེས་གསུངས་པའི་ཕྱིར། བརྒྱད་པ་གྲུབ་སྟེ། དུས་འཁོར་བས་
དུས་བཞིའི་མཐའི་ཆའི་ལོ་དྲུག་ཅུ་སོང་བ་ན་གཟའ་དང་སྐར་མ་ཐམས་ཅད་སྟོང་པར་
འཇུག་པའི་རི་མོ་འཆར་ཞིང་། དེ་རྗེས་ལོའི་དང་པོ་རབ་བྱུང་། ཟླ་བའི་དང་པོ་ནག་ཟླ།
གཟའི་དང་པོ་ཉི་མ། སྐར་མའི་དང་པོ་ཐ་སྐར་རྣམས་འཆར་བའི་ཕྱིར་ཏེ། འཇིག་རྟེན་
ཁམས་ལེའི་འགྲེལ་ཆེན་ལས། དེས་ན་ལོ་སོ་སོ་ཙམ་གྱི་ཉི་མའི་ལོངས་སྤྱོད་དག་པ་སྟེ་
དཔྱིད་ཟླ་འབྲིང་པོ་ནས་དཔྱིད་ཟླ་འབྲིང་པོའི་བར་དུའོ། །ཞེས་གསུངས་པའི་ཕྱིར། ཁྱབ་
སྟེ། ནག་ཟླ་དང་པོར་འོངས་ཚུལ་ཡིན་པའི་ཕྱིར།
མཁས་གྲུབ་རྗེའི་རིགས་ལྡན་དྲིས་ལན་དུ། དུས་བཞིའི་མཐར་ཟད་བྱེད་ཀྱི་ལོ་དཔྱིད་
ཟླ་ར་བའི་གནམ་སྟོང་ལ་གཟའ་ཐམས་ཅད་སྐར་མ་ནམ་གྲུའི་སྟེང་དུ་སྟོངས་པ་ལ་ཞུགས་
ནས་ངེས་པ་ཐམས་ཅད་སྟོངས་པར་འགྱུར་ཞིང་། སླར་ཡང་ནངས་པར་ནས་ངེས་པ་ཐམས་
ཅད་ཀྱི་འགོ་རྩོམ་པ་ལ་ལོ་རབ་བྱུང་། ཟླ་བ་འབྲིང་པོ་ནག་པས་ཉ་བ། གཟའ་ཉི་མ། སྐར་
མ་ཐ་སྐར། སྦྱོར་བ་རྣམས་སེལ། བྱེད་པ་བྷ་ཝཾ་རྣམས་ཤར་ནས་ངེས་པ་ཐམས་ཅད་རིམ་
བཞིན་དུ་འབྱུང་བ་ཡིན་པས་དེའི་ཕྱིར། ལོའི་དང་པོ་རབ་བྱུང་། ཟླ་བའི་དང་པོ་ནག་ཟླ།
རྒྱུ་(༣༤བ)སྐར་དང་པོ་ཐ་སྐར། གཟའི་དང་པོ་ཉི་མ། སྦྱོར་བའི་དང་པོ་རྣམ་སེལ། བྱེད་
པའི་དང་པོ་བྷ་ཝཾ་དུ་བྱས་པ་ལགས། ཞེས་གསུངས་པའི་ཕྱིར། ལུགས་འདིར་དཔྱིད་

ཟླ་ཐ་ཆུང་དུའང་ལོ་འགོ་འཛིན་ཚུལ་གཅིག་ཡོད་པར་བཤད་ཟིན་པའི་ཕྱིར། དགུ་པ་གྲུབ་
སྟེ། གསེར་འོད་ལས། ཟླ་གསུམ་དབྱར་ཏེ་ཟླ་གསུམ་སྟོན་དུ་ཤེས། །གསུམ་ནི་དགུན་ཏེ་
གསུམ་ནི་དཔྱིད་ཡིན་ནོ། །ཞེས་གསུངས་པའི་ཕྱིར། 
ན། ཁྱིམ་ཟླ་ཉིན་ཞག་གི་ཟླ་བ་ཚེས་ཟླ་དང་གསུམ། རང་གི་རྩིས་གཞིའི་ཁྱིམ་ཞག་སུམ་
ཅུ་ཚང་ཙམ་གྱི་དུས་དེ། ཁྱིམ་ཟླའི་མཚན་ཉིད། དེས་གཞན་གཉིས་ལ་ཡང་རིགས་པ་
བསྒྲེ། ཟླ་བའི་འགོ་འཛིན་ཚུལ་ལའང་ཁྱིམ་ཟླའི་འགོ་ཡར་ངོ་མར་ངོ་གང་རུང་ལ་འཛིན་
ཀྱང་། ཡར་ངོའི་ཚེས་གཅིག་དང་མར་ངོའི་ཚེས་གཅིག་གང་རུང་ལ་འཛིན་པའི་ངེས་པ་
མེད་པར་བཤད་ཟིན། ཚེས་ཟླའི་འགོ་འཇིག་རྟེན་པའི་ལུགས་ལ་ཡར་ངོའི་ཚེས་གཅིག་
ལ་འཛིན་པ་ཤས་ཆེ་ཡང་མར་ངོའི་ཚེས་གཅིག་ལ་འཛིན་པའང་ཡོད། འདུལ་མངོན་རང་
ལུགས་ལ་མར་ངོ་འཛིན་པ་ཡིན་ཏེ། རྒྱལ་སྲས་མ་ལས། སངས་རྒྱས་པ་རྣམས་ནི་མར་
ཀྱི་ངོ་སྔ་སྟེ། ཞེས་གསུངས་པ་དང་། ཡར་ངོར་འཛིན་པའང་ཞིབ་པར་རྒྱལ་པོའི་དྲུང་ན་
གནས་པའི་རྩིས་མཁན་རྣམས་ཀྱི་རྗེས་སུ་འབྲང་བར་བྱའོ། །ཞེས་སོགས་ཀྱིས་འགྲུབ་
པའི་ཕྱིར། ཟླ་བ་བཅུ་གཉིས་པ་རྣམས་ལ་ཉ་སྐར་གྱི་མིང་གི་རྣམ་གྲངས་མི་འདྲ་བ་དུ་མ་
ཡོད་པས་གཞན་དུ་ཤེས་པར་བྱའོ། ། 
ཁྱིམ་ཟླ་བཅུ་གཉིས་པོ་ཡང་ཕྱི་རོལ་པའི་རྒྱུད་ལས་ཆོག་ཆེན་མོར་དྲངས་པ་ལྟར།
ལུག་རྣམས་ལུ་གུ་སྐྱེ་བའི་དུས། །ཞེས་སོགས་ཀྱི་བཤད་པ་ལྟར་དང་། ཞག་གི་ཁྱད་པར་
ཡོད་དེ། རང་རང་གི་ཟླ་བ་རེའི་སུམ་ཅུ་ཆ་རེ་དེར་འཇོག་དགོས་པའི་ཕྱིར། ཞག་གསུམ་
གྱི་ཁྱིམ་ཞག་གི་དང་པོ་ཡོད་དེ། ཁྱིམ་ཞག་གི་ཐོག་མའི་རི་མོ་ནམ་འཆར་བ་ནས་འཛིན་
པའི་ཕྱིར། ས་དུམ་བུ་བཅུ་གཉིས་ལ་ཟླ་བ་བཅུ་གཉིས་འབྱུང་བའི་གོ་རིམ་དང་། སོ་སོའི་

སྔ་(༣༥ན)ཕྱིའི་ཚད་ཡོད་དེ། དེ་བཅུ་གཉིས་འབྱུང་ཚུལ་སྔར་བཤད་པ་ལྟར་གཉིས་གང་
ཞིག་ལྷོ་གླིང་འདིར་དཔྱིད་ཟླ་འབྲིང་པོ་ཤར་ནས་ཆུ་ཚོད་ལྔ་འདས་པ་ན་ལྷོ་ནུབ་ཀྱི་ཕྱེད་
ལ་དཔྱིད་ཐ་དང་། དེ་ནས་ཆུ་ཚོད་ལྔ་འདས་པ་ན་དེའི་ཕྱེད་ལ་དབྱར་ར་དང་། དེ་ནས་ཆུ་
ཚོད་ལྔ་འདས་པ་ན་ནུབ་གླིང་དབུས་མར་དབྱར་འབྲིང་སོགས་ལྷག་མའང་དེ་ལྟར་འཆར་
བའི་ཕྱིར། དང་པོའི་འགྲེལ་ཆེན་ལས། ཆུ་ཚོད་ལྔ་ལྔའི་བར་གྱི་སོ་སོའི་དུམ་བུ་སུམ་ཅུར་
བྱས་པའི་ཆ་རྣམས་སུ་ཉི་མ་འཆར་ཞེས་པའོ། །ཞེས་གསུངས་པའི་ཕྱིར། ཉིན་ཞག་གི་
དང་པོ་ཡོད་དེ། གླིང་དེར་ཉི་མའི་ཐོག་མ་ནམ་ཤར་འཇོག་པ་བཞིན་ཡིན་པའི་ཕྱིར་ཏེ།
ཇི་སྲིད་འཚོ་དང་ཉིན་ཞག་ཏུ། །ཞེས་པ་དང་། མི་རྒྱན་རྣམས་ནི་ནངས་པར་དུ། །ཞེས་
སོགས་རྩ་འགྲེལ་གྱིས་འགྲུབ་པའི་ཕྱིར། 
ཉི་མ་ཤར་བའི་ཐོག་མའང་ཡོད་དེ། གླིང་དེའི་དབུས་སུ་ཉི་མ་ཤར་བར་འཇོག་ཏེ།
རས་ཡུག་གི་ཕྱོགས་གཅིག་ཚིག་པ་ན་རས་ཡུག་ཚིག་པར་འཇོག་པ་བཞིན་ཡིན་པའི་
ཕྱིར། ཚེས་ཞག་གི་དང་པོ་ཡོད་དེ། རགས་པར་ཉིན་ཞག་དང་མཚུངས་ཀྱང་ཞིབ་པར་ན་
ཟླ་བའི་འཕེལ་འགྲིབ་ལ་ལྟོས་པའི་ཕྱིར། །དུས་ཚིགས་ལ་གསུམ་དུ་ཕྱེ་བ་ནས་དྲུག་ཏུ་ཕྱེ་
བའི་བར་གྱི་དགོས་པ་ནི་ཆོས་མངོན་རིན་ཆེན་འདྲེན་པའི་ཤིང་རྟ་ལས་བཤད་པ་ལྟར་
ཡིན་པའི་ཕྱིར། འོ་ན། དེ་རྣམས་ཀྱི་དུས་མཚན་ཉིད་པ་གང་ཞེ་ན། དུས་བཞིར་འཇོག་པ་
གཙོ་ཆེ་སྟེ། དུས་བཞི་ལ་བྱ་བ་ཁྱད་པར་ཅན་རེ་ཡོད་པའི་ཕྱིར་དང་། གཞན་རྣམས་དགོས་
དབང་གིས་ཡིན་པའི་ཕྱིར་ཏེ། གསུམ་དུ་ཕྱེ་བས་ཕྱག་དར་ཁྲོད་པ་ཤེས་པ་དང་། ལྔར་ཕྱེ་
བས་དབྱར་ཕྱི་མ་ཁས་ལེན་གྱི་ཞག་གཅིག་ཤེས་པ་དང་། དྲུག་ཏུ་ཕྱེ་བས་གསོ་སྦྱོང་བཅུ་
བཞི་པ་ཤེས་ཆེད་ཙམ་ཡིན་པའི་ཕྱིར།
འོ་ན། གསུམ་དུ་ཕྱེ་བ་དང་བཞིར་ཕྱེ་བ་སོགས་ཀྱི་དགུན་དུས་འགལ་ལམ་ཞེ་ན་མི་

འགལ་ཏེ། རྒྱལ་ཟླ་བའི་མར་ངོའི་ཚེས་གཅིག་དེ་དེ་རྣམས་ཀྱི་དགུན་དུས་ཡིན་པའི་ཕྱིར།
དེ་རྣམས་ཀྱི་ཟླ་བ་ནི་འགལ་ཏེ་དུས་ཚིགས་ལ་(༣༥བ)བཞིར་ཕྱེ་བས་འཇིག་རྟེན་པའི་ཟླ་
བ་ཡིན་ན་ཡར་ངོ་སྔོན་འགྲོ་ཅན་གྱི་ཟླ་བ་ཡིན་པས་ཁྱབ། གསུམ་དུ་ཕྱེ་བའི་ཐུན་མོངས་
མ་ཡིན་པའི་ཟླ་བ་ཡིན་ན་མར་ངོ་སྔོན་འགྲོ་ཅན་གྱི་ཟླ་བ་ཡིན་པས་ཁྱབ་པའི་ཕྱིར།
གཟུགས་ཀྱི་ཆུང་མཐའ་སོགས་ཀྱི་རྣམ་གཞག་བཤད་པ། 
༈ གཟུགས་ཀྱི་ཆུང་མཐའ་དང་། མིང་གི་ཐུང་མཐའ་དང་། དུས་ཀྱི་ཐུང་མཐའ་
རྣམས་བཞག་དུ་ཡོད་དེ། རྡུལ་ཕྲ་རབ་གཟུགས་ཀྱི་ཆུང་མཐའ་དང༌། ཡི་གེ་ཨ་ཐུང་ལྟ་བུ་
མིང་གི་ཐུང་མཐའ་དང་། དུས་མཐའི་སྐད་ཅིག་མ་ལྟ་བུ་དུས་ཀྱི་ཐུང་མཐར་འཇོག་དགོས་
པ་ཡིན་པའི་ཕྱིར། མཛོད་ལས། གཟུགས་མིང་དུས་མཐའ་རྡུལ་ཡིག་དང་། །ཞེས་
གསུངས་པའི་ཕྱིར། མིང་གི་ཐུང་མཐའི་ཡུན་ཚད་ཡོད་དེ། སྐྱེས་བུ་ནད་མེད་མིག་ཀྱི་མིག་
འཛུམ་པའི་ཡུན་ཚད་དམ་ཕྱི་མོ་གཅིག་གི་ཡུན་ཚད་ལ་འཇོག་པ་ཡིན་པའི་ཕྱིར་ཏེ། རྣམ་
འགྲེལ་ལས། ཡི་གེའི་བདག་ཉིད་ཀུན་མཐའ་ཡང་། །མིག་འཛུམ་ཚད་དུ་གནས་པ་
ཡིན། །ཞེས་གསུངས་པའི་ཕྱིར།
དུས་ཀྱི་ཐུང་མཐའི་ཡུན་ཚད་ཡང་ཡོད་དེ། རྡུལ་ཕྲ་རབ་གཅིག་བསྒྲེ་ལྡོག་བྱེད་པའི་
ཡུན་ཚད་ལ་འཇོག་པའི་ཕྱིར་ཏེ། རྣམ་འགྲེལ་ལས། རྡུལ་གཅིག་བསྒྲེ་དུས་ཆུང་བ་ཡི། །
མཐར་ཐུག་དུས་ཀྱང་སྐད་ཅིག་བརྗོད། །ཅེས་གསུངས་པའི་ཕྱིར། ཆའེ་
དུས་མཐའི་སྐད་ཅིག་མ་ལ་ཡང་། མངོན་པ་ནས་བཤདཔའི་སྐད་ཅིག་མ་དང་།
མདོ་ནས་བཤད་པའི་སྐད་ཅིག་མ་གཉིས་ལས། མངོན་པ་ནས་སྐྱེས་བུ་ནད་མེད་ཀྱི་སེ་

གོལ་གཅིག་གི་ཡུན་ལ་ཆ་དྲུག་ཅུ་རེ་ལྔར་ཕྱེ་བའི་ཆ་གཅིག་ལ་འཇོག་ཚུལ་གཅིག་དང༌།
མདོ་ནས་སྐྱེས་བུ་ནད་མེད་ཀྱི་སེ་གོལ་གཅིག་གི་ཡུན་ལ་ཆ་སུམ་བརྒྱ་དང་དྲུག་ཅུར་ཕྱེ་
ནས་འཇོག་ཚུལ་དང་། སུམ་བརྒྱ་དང་དྲུག་ཅུ་རེ་ལྔར་ཕྱེ་ནས་འཇོག་ཚུལ་གཉིས་རྣམས་
སུ་ཡོད་པའི་ཕྱིར། མདོ་ནས་བཤད་པའི་སྐད་ཅིག་ཐང་གཅིག་ཡུད་ཙམ་རྣམས་ཀྱི་ཚུལ་
ཡོད་དེ། དེ་ཡང་སྐད་ཅིག་མ་བརྒྱ་ཉི་ཤུ་ལ་དེའི་སྐད་ཅིག་མར་འཇོག་ལ། དེ་ཡང་(༣༦ན)
བུད་མེད་བཀལ་སྐྱེན་པས་ཤིང་བལ་གྱི་འདབ་མ་གཅིག་སྨེལ་པའི་ཡུན་ལ་འཇོག་པའི་
ཕྱིར་ཏེ། རྣམ་འབྱེད་འགྲེལ་ལས། སྐད་ཅིག་མ་ཞེས་བྱ་བ་ནི་དེའི་སྐད་ཅིག་མ་སྟེ་དེ་ཡང་
བུད་མེད་བཀལ་སྐྱེན་པས་ཤིང་བལ་གྱི་འདབ་མ་གཅིག་སྨེལ་བའི་ལག་པས་ཅི་ཙམ་
མནོན་པ་ཙམ་དུ་ཐད་དོ། །ཞེས་གསུངས་པའི་ཕྱིར། 
ཐང་གཅིག་གི་ཡུན་ཚད་ཡོད་དེ། དེའི་སྐད་ཅིག་མ་དྲུག་ཅུ་སྟེ་ཆུ་སྲང་སུམ་ཅུའི་ཡུན་
ལ་བྱེད་པའི་ཕྱིར། ཞེས་སྟོན་པར་བྱེད་པ་ལ། རྣམ་འབྱེད་འགྲེལ་ལས། ཐང་གཅིག་ཅེས་
བྱ་བ་ནི་སྐད་ཅིག་མ་དྲུག་ཅུ་སྟེ་ཆུ་སྲང་སུམ་ཅུའི་ཡུན་ཙམ་དུ་ཟད་དོ། །ཞེས་གསུངས་
པའི་ཕྱིར། ཡུད་ཙམ་གྱི་ཚད་ཀྱང་ཡོད་དེ། ཐང་གཅིག་སུམ་ཅུའི་ཡུན་ལ་བྱེད་པའི་ཕྱིར་
ཏེ། རྣམ་འབྱེད་འགྲེལ་པ་ལས། ཡུད་ཙམ་ཞེས་བྱ་བ་ནི། ཐང་གཅིག་སུམ་ཅུ་སྟེ་ཆུ་སྲང་
ཀྱི་ཡུན་ཚད་ཙམ་དུ་ཟད་དོ། །ཞེས་གསུངས་པའི་ཕྱིར། 
དབྱར་དགུན་གྱི་ཉི་མ་ལྡོག་ཚུལ་ཁྱིམ་དུ་ཞུགས་པ་ནས་མཇུག་རྫོགས་པའི་རྟོགས་
བྱེད་ཀྱི་ཐབས་གཞན་ཡང་ཡོད་དེ། ཐུར་མ་སོར་བདུན་གྱི་གྲིབ་མ་ལ་བརྟེན་ནས་རྟོགས་
པར་བྱ་བ་ཡིན་པའི་ཕྱིར། དེ་ལ་བརྟེན་ནས་རྟོགས་ཚུལ་ཡོད་དེ། ཉི་མ་ལྷོ་བགྲོད་མཐར་
ཐུག་པའི་ཚེ་གཞུ་ཁྱིམ་ན་གནས་པའི་ཉི་མའི་གུང་གི་དུས་སུ་ཐུར་མ་སོར་བདུན་གྱི་གྲིབ་
མ་ལ་སོར་དྲུག་ལས་མི་འབྱུང་ཞིང་། ཁྱིམ་རེ་རེ་རྫོགས་པ་དང་གྲིབ་མ་སོཪ་རེ་རེ་བྲི་བ་

དུས་མཉམ་པའི་དེ་ནས་བཟུང་སྟེ་བྱང་བགྲོད་མཐར་ཐུག་པའི་ཚེ་ཉི་མ་གུང་གི་ཚེ་ཐུར་མ་
སོཪ་བདུན་ལ་གྲིབ་མ་མི་འབྱུང་བ་ཡིན་པའི་ཕྱིར། ། ཐབས་གཞན་ཡང་ཡོད་དེ། རྒྱ་
མཚོའི་ཆུ་ཟླ་ལ་བགོས་པའི་ཉིན་ཞག་གི་སྔ་དྲོའི་ཆུ་ཚོདཀྱི་ཆ་ལ་བརྟེན་ནས་ཀྱང་རྟོགས་
ནུས་པ་ཡིན་པའི་ཕྱིར། 
དུས་ཆེན་གྱི་རྣམ་གཞག་བཤད་པ། 
༈ དུས་ཆེན་གྱི་རྣམ་གཞག་ལ་འདོད་ཚུལ་མང་ཡང་། འཁྲུལ་པ་མེད་པ་ནི། ཐམས་
ཅད་མཁྱེན་པ་དགེ་འདུན་གྲུབ་པའི་སྡོམ་ཚིག་ལས། གཉིས་པའི་ཡར་ངོ་ཆོ་འཕྲུལ་ཆེ། །
བཞི་པའི་བཅོ་ལྔ་རྫོགས་སངས་རྒྱས། །དྲུག་པའི་དྲུག་ལ་ཆོས་འཁོར་བསྐོར། །དགུ་པའི་
ཉེར་གཉིས་ལྷ་ལས་བབས། །ཞེས་གསུངས་པ་ལྟར་ཡིན་ཞིང་། མྱ་ངན་འདས་པའི་དུས་
ཆེན་ལ། མདོ་མྱང་འདས་དང་ལུང་ལས་གསུངས་ཚུལ་མི་མཐུན་ཞིང་ལྷག་མ་རབ་ཏུ་བྱུང་
བ་(༣༦བ)དང་། སྐུ་བལྟམས་པའི་དུས་ཆེན་ཞིབ་པར་པད་དཀར་ཞལ་ལུང་དང་། དེབ་
དེར་གཞོན་ནུ་དགའ་སྟོན་ལྟར་ཤེས་པར་བྱ་བ་ཡིན་པའི་ཕྱིར།
ལྷག །ཁྱིམ་ཟླ་ཉིན་ཟླ་མཐུད་
དེ་དག་ལ་རྩོད་པ་སྤོང་ཚུལ།
རྩོད་པ་སྤོང་པ་ལ་ཁོ་ན་རེ། ཉིན་ཞག་གི་དང་པོ་ཉི་མ་ཤར་མ་ཐག་པ་ནས་འཇོག་
མི་འཐད་པར་ཐལ། དེ་སྐྱ་རེངས་དང་པོ་ཤར་མ་ཐག་ནས་འཇོག་པ་ཡིན་པའི་ཕྱིར། དེ་
ལྟར་འཇོག་པར་གོས་གཞིའི་སྐབས་སོགས་དུ་མར་བཤད་པའི་ཕྱིར་ཞེ་ན་མ་ཁྱབ།

རྟགས་གོང་དུ་གྲུབ་ཟིན། རྩ་བར་འདོད་མི་ནུས་ཏེ། དེ་མཚན་མོའི་དུས་ཡིན་པའི་ཕྱིར།
དེའི་དུས་སུ་མཚན་མོ་མ་ཟད་པའི་ཕྱིར། དེར་ཐལ། མཚན་མོ་ཟད་པ་དང་ནམ་ལངས་
པ་ཉི་མ་ཤར་བ་རྣམས་དུས་མཉམ་པའི་ཕྱིར་ཏེ། མི་རྒྱན་ནམ་ནི་ནངས་པར་དུ། །ཞེས་
པའི་ཐད་ཀྱི་ཁ་ཆེ་འདུས་བཟང་གི་མཛོད་འགྲེལ་དུ། ནམ་ཟད་ཀྱི་བར་དུ་སྟེ་ཉི་མ་ཤར་
བ་ནའོ། །ཞེས་དང་། རྡོ་རྗེ་གཅོད་པ་ལས། ནམ་ལངས་ཏེ་ཉི་མ་ཤར་བ་ན། ཞེས་པ་རྩ་
འགྲེལ་སོགས་དུ་མས་གྲུབ་པའི་ཕྱིར། ནམ་མ་ལངས་པ་དང་ཉིན་མོའི་དུས་ཡིན་པ་ནི་
རང་གི་ཁས་ལེན་དང་འགལ་ངོ་མི་ཤེས་པ་ཡིན་པའི་ཕྱིར། ལ་སྙད་ཅིག་མ་སྟེ་དེ་ཡང་
ཁ་ཅིག །འདུལ་མངོན་རང་ལུགས་ལ་དུས་ཚིགས་ལ་གསུམ་ཁོ་ནར་འབྱེད་ལ།
འཇིག་རྟེན་པ་ལྟར་བཞི་སོགས་སུ་འབྱེད་པ་ཡིན་པའི་ཕྱིར་ཏེ། འགྲེལ་པ་རྒྱལ་སྲས་མ་
ལས། འཇིག་རྟེན་པ་ལྟར་གཞན་ལ་བརྟེན་པར་བཞི་སོགས་སུ་འབྱེད་པ་མ་ཡིན་གྱི་
གསུམ་དུ་བསྡུས་ནས། ཞེས་སོགས་གསུངས་པའི་ཕྱིར་ན་མ་ཁྱབ། དེ་ནི་སྒྲ་དོན་ཁྱད་
པར་ལ་དགོངས་པ་ཡིན་པའི་ཕྱིར། འོ་ན། འགྲེལ་པ་རྒྱལ་སྲས་མ་ལས། སྟོན་སྨད་ནི་
ཆར་འབབས་པར་འདྲ་བའི་ཕྱིར། དབྱར་དུས་བཤད་དེ། ཞེས་བཤད་པ་མི་འཐད་
པར་ཐལ། སྟོན་གཞི་མ་གྲུབ་པའི་ཕྱིར། འདོད་མི་ནུས་ཏེ། སྟོན་ཡོད་པའི་ཕྱིར་ཏེ། སྟོན་
དབྱར་དུ་བསྡུས་དགོས་པའི་ཕྱིར།
ཁ་ཅིག །དབྱར་དུས་དང་སྟོན་དུས་མི་འགལ་ཏེ། སྤྱིར་བཏང་གི་སྟོན་དུས་དང་
དུས་ཚིགས་ལ་གསུམ་དུ་ཕྱེ་བའི་དབྱར་དུས་མི་འགལ་བའི་ཕྱིར་ཟེར་ན་མ་ཁྱབ། འདོད་
མི་ནུས་ཏེ། དབྱར་རྗེས་སུ་སྟོན་འོང་དགོས་པ་ཡིན་པའི་(༣༧ན)ཕྱིར། དེར་ཐལ། མངོན་
པའི་མདོ་བསྟན་བཅོས་དུ་མ་ལས། དབྱར་གྱི་དུས་རྫོགས་ཤིང་སྟོན་དུ་བབས་པ་ན། ཞེས་
སོགས་གསུངས་པ་མི་འཐད་པར་འགྱུར་བའི་ཕྱིར་རོ། ། 

དེས་ན་དུས་ཚིགས་ལ་བཞིར་བཞག་ནས། བཅོམ་ལྡན་འདས་ཀྱང་དགེ་སློང་རྣམས་
ལ་གོས་ཕྱག་དར་ཁྲོད་ངོས་འཛིན་པའི་ཕྱིར་དུ་དུས་ཚིགས་ལ་གསུམ་དུ་ཕྱེ་བ་དང་།
དགུན་སོགས་ཀྱི་ཟླ་བ་ཕྱེད་དང་གཉིས་འདས་པ་ན་ཞག་མི་ཐུབ་ཀྱི་གསོ་སྦྱོང་རེ་འབྱུང་
བས་དེ་ངོས་འཛིན་པའི་ཕྱིར་དུ་དྲུག་དུ་ཕྱེ་བ་དང་། དབྱར་ཐུང་ངུའི་ཞག་གཅིག་པོ་དེ་
ངོས་འཛིན་པའི་ཕྱིར་དུ་ལྔར་ཕྱེ་བ་སོགས་མ་ཡིན་པར་ཐལ། ཁྱོད་ཀྱི་དུས་དེ་དག་དུས་
དེ་དང་དེ་མཚན་ཉིད་པར་ཁས་ལེན་པའི་ཕྱིར།
སྨྲས་པ། མདོ་རྒྱུད་གྲུབ་པའི་གཞུང་མང་རིན་ཆེན་ཚོགས། །སྦྱར་བའི་བཅུ་གཉིས་
དུས་ཁྱིམ་ཉིན་ཚེས་ཀྱིས། །གསལ་བྱེད་རྣམ་དཔྱོད་འོད་ཟེར་སྟོང་འབར་བས། །དུས་
ཚིགས་དཀའ་གནད་སྦུབས་གྲོལ་འདབ་བརྒྱར་བཞད། །མང་སྤྲོས་ཚིག་གི་ལོ་མས་བྱིས་
ཉོན་མོངས། །ཧ་ཅང་ཉུང་ངུས་རྩའི་སྒྲོན་གནད་མ་གསལ། །འཁྲུལ་བའི་དྲི་བྲལ་ལེགས་
བཤད་ནོར་བུའི་འཕྲེང་། །དཔྱོད་ལྡན་ཀུན་གྱི་མགུལ་རྒྱན་མཛེས་པར་སྤུད། །ལོ་ཟླ་ཉི་
ཚེས་སོགས་དང་ཆུ་ཚོད་སྲང་། །སྐད་ཅིག་བསྐལ་སོགས་རྩིས་ཀྱི་བྱེད་པ་པོའོ། །མི་འདྲ་
མ་ཤེས་ཞག་དང་ཆུ་ཚོད་སོགས། །གཅིག་བྱས་འཁྲུལ་པའི་ངན་སྐད་རྣ་བར་རྩུབ། །དུས་
བཞིའི་གཟེར་མི་འཆུག་ཕྱིར་ཟླ་ཤོལ་འདོན། །ཚེས་ཉ་སྟོད་གསུམ་དག་ཆེད་ཉིན་ཆད་
ལྷག །ཁྱིམ་ཟླ་ཉིན་ཟླ་མཐུན་ཆེད་ཉིན་ཞག་ལྷག །ལོ་ཟླ་ཚེས་དང་བསྟུན་ནས་ཚེས་
གཅིག་ནས། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །

དབྱར་གྱི་གཞི་འཆད་པ། 
༈ གཉིས་པ་དབྱར་འཆད་པར་དབྱར་གནས་པར་ཁས་བླངས་པར་བྱའོ། །ཞེས་
སོགས་བྱུང་། འདི་ལ་སྤྱིའི་དོན་དང་། མཐའ་དཔྱད་པ་གཉིས། དང་པོ་ལ་དགུ་ཡོད་དེ།
གླེང་གཞི་དང་། དགོས་པ་དང་། གནས་དང་། ཁས་བླངས་པའི་ཡུལ་དང་། ཁས་ལེན་
པའི་བརྟེན་དང་། དུས་དང་། ཡུན་(༣༧བ)ཚད་དང་། ཆོ་ག་དང་། དམ་ཚིག་དང་དགུ་
ཡོད་པའི་ཕྱིར། གླེང་གཞི་ཡོད་དེ། སྟོན་པ་མཉན་ཡོད་ན་བཞུགས་པའི་ཚེ་དགེ་སློང་
འགའ་ཞིག་དབྱར་ནང་དུ་ལྗོངས་རྒྱུ་ཞིང་སོང་བ་ན། མུ་སྟེགས་ཅན་གཅིག་གིས་ཤཱཀྱའི་
བུ་དགེ་སློང་འདི་དག་ནི་སྲོག་གཅོད་པ་ལས་མ་ལོག་པ་སྟེ། དབྱར་ལྗོངས་རྒྱུ་བ་ན་སྲོག་
ཆགས་ཕྲ་མོ་མང་པོ་བརྫིས་ནས་སྲོག་དང་བྲལ་བར་བྱས་སོ། །བྱིའུ་ཁུག་རྟ་ཡང་དབྱར་
ཟླ་བ་བཞིར་རང་གི་ཚང་ན་ཞུམ་ཞུམ་པོར་བྱས་ནས་འདུག་ན། མགོ་རེག་འདི་དག་གིས་
ཁས་ལེན་ཙམ་ཡང་མི་ཤེས་སོགས་ཀྱིས་འཕྱ་བ་དེ་གསོལ་བས། དེ་བས་ན་རྗེས་སུ་
གནང་སྟེ་དགེ་སློང་གི་དབྱར་གནས་པར་ཁས་བླངས་པར་བྱའོ། །ཞེས་གསུངས། ཇི་ལྟར་
ཁས་བླངས་མ་ཤེས་ནས་ཞུས་པས། ཟླ་བ་གསུམ་དུའོ། །ཞེས་སོགས་བཅས་པའི་ཕྱིར།
༈ གཉིས་པ་དགོས་པ་དགུ་ཡོད་དེ། དངོས་ཀྱི་དགོས་པ་དབྱར་ཁས་མ་བླངས་པའི་
ཉེས་པ་ཁེགས་པ་དང་། བརྒྱུད་པའི་དགོས་པ་སྲོག་ཆགས་ལ་གནོད་པ་སྤང་བ་དང་།
གཞན་མ་དད་པ་སྤང་བ་དང་། ལུས་སྲོག་ལ་གནོད་པ་སྤང་བ་དང་། དོན་དང་བྱ་བ་ཉུང་
བ་དང་། དགག་དབྱེ་འབྱུང་བ། སྲ་བརྐྱང་འབྱུང༌། གནས་འཆོས་པ། ཐོས་བསམ་འཕེལ་
བ་དང་དགུ་ཡོད་པའི་ཕྱིར་ཏེ། རིན་ཆེན་འཕྲེང་བ་ལས། དགོས་པ་ནི། གནས་རལ་བ་

དང་གྲུམ་པ་འཆོས་པ་དང་། གཞན་འཕྱ་བ་སྤང་བ་དང་། ནས། སྲ་བརྐྱང་འབྱུང་བའི་
ཆེད་དོ། །ཞེས་གསུངས་པའི་ཕྱིར། 
༈ གསུམ་པ་གནས་ཡོད་དེ། བདེ་བའི་རྐྱེན་གནས་ཤིང་གནོད་རྐྱེན་མེད་པ་དང་།
སྟེང་གཡོགས་དང་བཅས་པ་གནས་གཅིག་ཡིན་པ་དང་། དགེ་སློང་གནས་ཤིང་སྒོ་གླེགས་
དང་བཅས་པ་དང་། མཚམས་གཞན་མ་ཡིན་པ་དགོས་པའི་ཕྱིར། དང་པོ་གྲུབ་སྟེ། དགེ་
སློང་སྡེ་སྣོད་འཛིན་པ་སོགས་ཡོད་པས་བདེ་བའི་རྐྱེན་ཚང་ལ་འཐབ་ཁྲོལ་ཅན་སོགས་མི་
མཐུན་པའི་རྐྱེན་མི་གནས་པ་དགོས་པའི་ཕྱིར་ཏེ། རྩ་བར། འགྱོད་པ་དང་གཞན་སྡུག་
བསྔལ་བའང་ཡིད་མི་བདེ་བ་མི་སྐྱེད་པ་ཉིད་དང་སེལ་བ་ཉིད་དག་དང་། ཞེས་སོགས་
གསུངས་(༣༨ན)པའི་ཕྱིར། 
གཉིས་པ་གྲུབ་སྟེ། སྟེང་གཡོགས་མེད་ན་གནས་མི་ཐུབ་ལ་གཙུག་ལག་ཁང་དུ་
མར་བྱས་ན་བྱ་བ་མང་བར་འགྱུར་བའི་ཕྱིར་ཏེ། རྩ་བར་གཡོགས་པར་དགེ་སློང་གི་མདུན་
དུའོ། །གཙུག་ལག་ཁང་དུ་མར་མི་བྱའོ། ཞེས་གསུངས་པའི་ཕྱིར། གསུམ་པ་གྲུབ་སྟེ།
དེ་དག་མེད་ན་ལོངས་སྤྱོད་སོགས་ཀྱི་བར་ཆད་དུ་འགྱུར་བའི་ཕྱིར་ཏེ། རྩ་བར། གང་ན་
དགེ་སློང་མེད་པ་ཉིད་དང་སྒོ་གླེགས་མེད་པ་ཉིད་དང་བཅས་པར་ཡང་མི་བྱའོ། །ཞེས་
གསུངས་པའི་ཕྱིར། བཞི་པ་གྲུབ་སྟེ། གཞན་དང་ཐུན་མོང་བའི་གནས་སྒོ་ཁང་སོགས་
ཡང་མི་རུང་བ་གང་ཞིག་ནམ་མཁའ་དང་གྲུ་སོགས་མཚམས་གཞན་པ་ཡང་མི་རུང་བའི་
ཕྱིར། དང་པོ་གྲུབ་སྟེ། མ་ཤོང་ཡང་དེར་དབྱར་གནས་མི་རུང་བར་རིན་ཆེན་འཕྲེང་བར་
བཤད་པའི་ཕྱིར་དང༌། རྩ་བར། སྒོ་ཁང་དང་ཐེམ་སྐས་ཀྱི་ལྐོག་དང་ཁྱམས་དང་། སོགས་
གསུངས་པའི་ཕྱིར། གཉིས་པ་གྲུབ་སྟེ། རྩ་བར། ནམ་མཁར་གནས་པར་ཁས་བླངས་པ་
མི་ཆགས་སོ། །ཞེས་དང་། གྲུ་ལ་ནང་དུ་འབྱམས་པ་ཉིད་དུ་ཤེས་ན་མི་འཆགས་སོ། ཞེས་

གསུངས་པའི་ཕྱིར། ། །
༈ བཞི་པ་ཡུལ་ཡོད་དེ། དགེ་སློང་ཆོས་བདུན་ལྡན་གྱི་མདུན་དུ་ཁས་ལེན་པ་ཡིན་པའི་
ཕྱིར། ངེས་ཅན་མ་ཡིན་ཏེ། དགེ་ཚུལ་གྱི་མདུན་དུ་ཁས་བླངས་ཀྱང་ཆགས་ཉེས་པ་ཡོད་པའི་
ཕྱིར་ཏེ། དགེ་ཚུལ་འབའ་ཞིག་གིས་དབྱར་ཁས་བླངས་ན་ཆགས་ཀྱང་ཉེས་བྱས་ཡིན་པའི་
ཕྱིར་ཏེ། རིན་ཆེན་འཕྲེང་བར། དགེ་ཚུལ་དང་ལོ་མ་ཚང་བ་ཤ་སྟག་དེ་དག་གིས་གནས་
པར་ཁས་བླངས་པ་མི་འཆགས་པ་ཉིད་མ་ཡིན་ཀྱང་བཀག་སྟེ། ཞེས་གསུངས་པའི་ཕྱིར།
༈ ལྔ་པ་ཁས་ལེན་པའི་རྟེན་ཡོད་དེ། རབ་བྱུང་ཡིན་པ་དང་། དབྱར་ཁས་ལེན་པའི་
མཐུན་རྐྱེན་ཚང་བ་དང་། ཤེས་པ་རང་བཞིན་དང་། ལུས་ཐ་མལ་དང་། གནས་ནས་བྱུང་
བ་མ་ཡིན་པ་སྟེ་ཁྱད་པར་ལྔ་ལྡན་གྱི་རབ་བྱུང་སྡེ་ལྔ་ཐམས་ཅད་དང་སྡོམ་པ་བླངས་ཀྱང་
མ་ཆགས་པའི་དགེ་ཚུལ་སློང་གི་བར་མ་དང་ཐམས་ཅད་ཀྱིས་ཁས་ལེན་དགོས་པའི་ཕྱིར་
ཏེ། (༣༨བ)དགེ་ཚུལ་ཁོ་ན་དང་། ལོ་མ་ཚང་བའི་བར་མ་ཁོ་ན་དང་། དགེ་སློང་ལའང་ལྔ་
ཕྲུག་གམ་བརྟན་མཁས་མ་ཚང་པ་ཁོ་ནས་དབྱར་ཁས་བླངས་པ་ཆགས་ཀྱང་ཉེས་པ་
འབྱུང་བའི་ཕྱིར་ཏེ། གནས་མེད་ཀྱི་ཉེས་པ་འབྱུང་བས་བཀག་པའི་ཕྱིར་ཏེ། རྩ་བར། སྡེ་
ལྔ་ཆར་གྱིས་ཀྱང་གནས་པར་ཁས་བླངས་པར་བྱ་བ་ཉིད་དོ། །དགེ་ཚུལ་འབའ་ཞིག་གིས་
མ་ཡིན་པའོ། །ལོ་མ་ཚང་བ་དག་གིས་ཀྱང་ངོ༌། །དེ་དག་ལ་ཁས་བླངས་པ་མི་ཆགས་པ་
ཉིད་ནི་མ་ཡིན་ནོ། ཞེས་གསུངས་པའི་ཕྱིར། 
༈ དྲུག་པ་དེའི་དུས་ཡོད་དེ། དབྱར་སྔ་མ་ཡར་ངོ་སྔོན་འགྲོའི་དབྱར་ཟླ་འབྲིང་པོའི་
ཉའི་ཕྱི་དེ་ཉིན་ཚེས་བཅུ་དྲུག་པ་དང་དབྱར་ཐ་ཆུང་གི་མར་ངོའི་ཚེས་གཅིག་དང་མར་ངོ་
སྔོན་འགྲོ་གྲོ་ཞུན་ཟླ་བའི་ཚེས་གཅིག་དང་གསུམ་གྱི་གཞི་མཐུན་པ་དེར་ཁས་ལེན།
དབྱར་ཕྱི་མ་ཡར་ངོ་སྔོན་འགྲོའི་དབྱར་ཟླ་ཐ་ཆུང་གི་ཉའི་ཕྱི་དེ་ཉིན་ཚེས་བཅུ་དྲུག་དང་

མར་ངོ་སྔོན་འགྲོའི་སྟོན་ཟླ་ར་བ་ཁྲུམས་སྟོད་ཟླ་བའི་མར་ངོའི་ཚེས་གཅིག་ལ་ཁས་ལེན་
པའི་ཕྱིར། དང་པོ་གྲུབ་སྟེ། རྩ་བར། དབྱར་གནས་པར་ཁས་བླངས་པར་བྱའོ། །ཚེས་
བཅུ་དྲུག་ལའོ། །དབྱར་ཟླ་འབྲིང་པོའི་ཉའི་ཕྱི་དེ་ཉིན་པར་བགྱིའོ། ཞེས་དང་། ས་ག་
ལྷས། གྲོ་ཞུན་ཟླ་བའི་ཚེས་གཅིག་ནས། །སྔ་མའི་དབྱར་དེ་གཙོ་བོ་ཡིན། །ཞེས་གསུངས་
པའི་ཕྱིར། གཉིས་པ་གྲུབ་སྟེ། རྩ་བར། དབྱར་གནས་པར་ཁས་བླངས་པར་བྱའོ། ནས།
དབྱར་ཟླ་ཐ་ཆུང་ཉའི་འོ། ཞེས་དང་། ས་ག་ལྷས། དེ་བཞིན་ཁྲུམས་སྟོད་ཟླ་བ་ཡི། །ཚེས་
གཅིག་ནས་ནི་ཕྱི་མར་གྲགས། །ཞེས་གསུངས་པའི་ཕྱིར། 
འདི་ལ་དཔྱད་ན་རྒྱ་དཔེར། ཚེས་གཅིག་ལའོ། །ཞེས་ཡོད་ཀྱང་དོན་འགྱུར་ཚེས་
བཅུ་དྲུག་ལ་བྱས་པར་མངོན། །
༈ བདུན་པ་དེའི་ཡུན་ཚད་ཡོད་དེ། དུས་དེ་གཉིས་ནས་ཟླ་བ་གསུམ་གསུམ་ཁས་
ལེན་པའི་ཕྱིར་ཏེ། རྩ་བར། དབྱར་གནས་པར་ཁས་བླངས་པར་བྱའོ། །ཟླ་བ་གསུམ་
དུའོ། །ཞེས་གསུངས་པའི་ཕྱིར། ལུང་ལས་བཞིར་གསུངས་པས་ཀྱང་མི་གནོད་དེ། དབྱར་
སྔ་ཕྱི་བསྡོམས་པའི་ཡུན་ཚད་ཡིན་པའི་ཕྱིར། རིན་ཆེན་ཕྲེང་བ་ལས། ལུང་དུ་ཟླ་བ་བཞིར་
གསུངས་པ་ནི་སྔ་ཕྱིའི་དུས་(༣༩ན)བསྡོམས་པའོ། །ཞེས་གསུངས་པའི་ཕྱིར།
༈ བརྒྱད་པ་ཆོ་ག་ལ། སྦྱོར་དངོས་མཇུག་གསུམ། དང་པོ་ལ། གཙུག་ལག་ཁང་བྱི་
དོར་བྱ་བ་དང༌། གནས་མལ་སྟ་གོན་བྱ་བ་དང༌། གནས་མལ་སྟོབས་པའི་དགེ་སློང་བསྐོ་
བ་དང་། དེས་ཇི་ལྟར་བྱ་བ་བཞི། དང་པོ་ཡོད་དེ། དབྱར་གྱི་སྔོན་ཞག་བཅུ་འམ་བཅོ་
ལྔའི་དུས་ནས་དབྱར་གནས་ཀྱི་གཙུག་ལག་ཁང་བྱི་དོར་དང་མེ་ཏོག་སོགས་མཆོད་རྫས་
ཀྱིས་བརྒྱན་པ་རྣམས་དགོས་པའི་ཕྱིར་ཏེ། རྩ་བར། ཞག་བཅུ་འམ་ཟླ་བ་ཕྱེད་ཀྱིས་འབྱུང་
བར་འགྱུར་བ་ཉིད་ན་གཙུག་ལག་ཁང་བྱི་དོར་བྱའོ། ཞེས་སོ། ། 

གཉིས་པ་ཡོད་དེ། དེ་ཁས་ལེན་གྱི་ཉི་མ་སྔ་མར་གནས་ཁང་དང་མལ་སྟན་དང་
གནས་བརྟན་སོགས་ཀྱི་ཁྲི་འམ་ཁྲིའུ་ཚུལ་ཤིང་ནས་ཆོལ་ཟངས་ཡན་ཆད་སྟ་གོན་བྱེད་
དགོས་པའི་ཕྱིར། རྩ་བར། ཉི་མ་སྔ་མ་ལ་གནས་མལ་བསྡོག་གོ ཁྲིའུ་དང་ཆོལ་ཟངས་
ཡན་ཆད་དོ། ཞེས་སོ། ། 
གསུམ་པ་ཡོད་དེ། གནས་དང་གནས་མལ་སྟོབས་པ་དང་བསྐྱངས་པའི་ཕྱིར་དུ་
ཁྱད་པར་བཅུ་གཉིས་ལྡན་པའི་དགེ་སློང་གཅིག་གམ་གསུམ་མམ་དྲུག་སོགས་སོ་སོར་
རིམ་པས་གསོལ་གཉིས་ཀྱི་ལས་ཀྱིས་བསྐོ་བའི་ཕྱིར་ཏེ། རྩ་བར། དེ་སྟོབས་པ་བསྐོ་བར་
བྱའོ། །མི་ནུས་ན་དུ་མའོ། །ཞེས་གསུངས་པའི་ཕྱིར།
ཁྱད་པར་བཅུ་གཉིས་ཡོད་དེ། རྣམ་དག་སྡོམ་ལྡན་དང་། ལྟ་བ་དང་མཚན་མཐུན་
པ། ཐ་སྙད་གསུམ་དང་ལྡན་པ། ལུས་ཐ་མལ་དུ་གནས་པ། ཤེས་པ་རང་བཞིན་པ།
ཆོས་མིན་ཕྱོགས་མིན་པ། ས་རང་བཞིན་དུ་གནས་པ། བྱ་བ་དང་མི་བྱ་བ་དྲན་ནུས་པ།
འགྲོ་བ་བཞི་དང་བྲལ་བ་དང༌། ཚོགས་སུ་མ་ཚང་བ། སྔར་བསྐོས་མིན་པ། གནས་མལ་
སྟོབས་པར་མཁས་པ་སྟེ་བཅུ་གཉིས་ཡིན་པའི་ཕྱིར། འོག་ནས་བསྐོ་བའི་ལས་ཐམས་
ཅད་ལ་ཁྱད་པར་བཅུ་གཅིག་དགོས་ལ་ཕྱི་མའི་ཚབ་ལ་གཞན་སྦྱར་ཞིང་གཞན་གྱིས་
བཅུར་བཤད་པ་ཙམ་གྱིས་མི་ཆོག་གོ
བཞི་པ་དེས་ཇི་ལྟར་བྱ་བ་ལ། སྦྱོར་དངོས་མཇུག་གི་བྱ་བ་གསུམ་ལས། དང་པོ་
(༣༩བ)ཡོད་དེ། ཚུལ་ཤིང་ཉེ་བར་བཞག་པ་དང་། ཁྲིམས་བརྗོད་པ་དང་། ཚུལ་ཤིང་
ལེན་པའི་གསོལ་བའི་ལས་བྱ་བ་དང་། གྲངས་བཟུང་བའི་ཕྱིར་ཚུལ་ཤིང་བྲིམ་པ་བཞི་
ཡོད་པའི་ཕྱིར། དང་པོ་གྲུབ་སྟེ། བསྐོས་པའི་དགེ་སློང་དེས། ཆོས་ཀྱི་ཚུལ་ཤིང་དྲི་བཟང་
བྱུགས་པ་སྟོན་པ་དགེ་འདུན་སོགས་ལས་གྲངས་མི་ཉུང་བ་གཟེབ་ཀྱི་སྤྲོག་མར་རས་

དཀར་པོས་གཡོགས་པའི་སྟེང་དུ་བཞག་པ་དགེ་སློང་རྒན་པའི་མཐར་བཞག་དགོས་
པའི་ཕྱིར་ཏེ། རྩ་བར། དེས་དྲི་དག་གི་བསྐུས་པའི་ཚུལ་ཤིང་གཟེབ་ཀྱི་སྤྲོག་མར་རས་
དཀར་པོ་བཏིང་བས་དཀྲིས་པ་དག་རྒན་རིམས་སུ་བཞག་ནས། ཞེས་གསུངས་པའི་ཕྱིར།
གཉིས་པ་གྲུབ་སྟེ། དེས་དགེ་འདུན་གྱི་ཀློག་པ་ཐོས་བསམ་དང་སྤོང་བ་བསམ་གཏན་ལ་
བརྩོན་པའི་ཕྱིར་ཏེ། དགེ་འདུན་བཙུན་པ་རྣམས་གསན་དུ་གསོལ། ཞེས་སོགས་ཀྱིས་
ཁྲིམས་སུ་བྱ་བ་འདི་དང་འདི་ཡོད་དོ་ཞེས་བསྒྲགས་པར་བྱ་བའི་ཕྱིར་ཏེ། རྩ་བར། ཚེ་
དང་ལྡན་པ་དག་གནས་འདི་ན་ཁྲིམས་སུ་བྱ་བ་འདི་དང་འདི་ཡོད་དོ། ཁྱེད་ཅག་ལས་
གང་ཁྲིམས་སུ་བྱ་བ་འདི་དང་འདིས་གནས་པར་སྤྲོ་བ་དེས་ནི་ཚུལ་ཤིང་ལོངས་ཤིག །
ཅེས་པ་ནས། ཞེས་དགེ་སློང་རྣམས་ལ་གོ་བར་བྱའོ། །ཞེས་གསུངས་པའི་ཕྱིར། གསུམ་
པ་གྲུབ་སྟེ། དེས་ཚུལ་ཤིང་བྲིམ་པའི་སྔ་རོལ་དུ་གནས་བརྟན་སོགས་ཀྱིས་ཚུལ་ཤིང་དང་
དབྱར་ཁས་ལེན་པའི་ཆེད་དུ་དགེ་འདུན་ལ་གསོལ་བ་འབའ་ཞིག་གི་ལས་བྱེད་དགོས་
པའི་ཕྱིར་ཏེ། རྩ་བར། གཞན་གྱིས་བླངས་པ་དང་ཁས་བླངས་པའི་ཕྱིར་དགེ་འདུན་ལ་
གསོལ་བ་བྱའོ། ཞེས་དང་། ཊཱིཀྐ་ལས་ཀྱང་། གནས་མལ་སྟོབས་པའི་དགེ་སློང་དེ་ལས་
གཞན་པའི་དགེ་སློང་གཞན་གཅིག་གིས་དགེ་འདུན་གྱི་ཚུལ་ཤིང་བླངས་པ་དང་། དབྱར་
གནས་པ་ཁས་བླངས་པའི་ཕྱིར་དགེ་འདུན་ལ་གསོལ་བ་འབའ་ཞིག་གི་ལས་གཅིག་བྱ་
སྟེ། དོན་དེ་གཉིས་ཀ་འབའ་ཞིག་གི་ལས་གཅིག་ཅར་གོ་བར་བྱའོ། །ཞེས་གསུངས་
པའི་ཕྱིར། །
དེས་ན། གསོལ་བ་བྱེད་མཁན་གནས་མལ་སྟོབས་པ་པོ་ལས་གཞན་དགོས་པས།
ཁ་ཅིག །མལ་སྟོབས་མཁན་ལ་(༤༠ན)བཤད་པ་དང་དེ་བཞིན་ལག་ལེན་བྱས་ན་ནོར་
བ་ཆེའོ། །

བཞི་པ་ལ་ལེན་པ་པོའི་ཚུལ་དང་། སྟོབས་མཁན་གྱི་ཚུལ་གཉིས། དང་པོ་ཡོད་དེ།
དེའི་ཚེ་གནས་བརྟན་ནམ་རྒན་པས་དང་པོར་སྟོན་པ་སངས་རྒྱས་ཀྱི་ཚུལ་ཤིང་ལེན། དེ་
ནས་སྟན་ལས་ཕྱེད་འཕགས་ཏེ་རང་རང་གི་ཚུལ་ཤིང་སོ་སོར་ལེན། དེ་རྗེས་དགེ་ཚུལ་
རྣམས་ཀྱི་ཚུལ་ཤིང་རང་ངམ་མཁན་སློབ་གང་རུང་གིས་ལེན། མཇུག་ཏུ་གཞི་བདག་
གཉུག་མར་གནས་པ་སོགས་རྣམས་ཀྱི་སྐལ་བ་ལེན་པའི་ཕྱིར་ཏེ། རྩ་བར། ཚུལ་ཤིང་
འབྲིམ་མོ། དང་པོར་སྟོན་པའི་བླང་ངོ་། །གཞན་དག་གིས་ནི་སྟན་ལས་ཕྱེད་འཕགས་
པས་སོ། །དགེ་ཚུལ་རྣམས་ཀྱིས་ནི་སློབ་དཔོན་དང་མཁན་པོ་དག་གིས་སོ། །མཇུག་ཏུ་
གཉུག་མར་གནས་པ་རྣམས་ཀྱི་ཡང་ངོ་། ཞེས་སོ། །གཉིས་པ་ཡོད་དེ། དེས་ཚུལ་ཤིང་
བཀྲམ་ཟིན་རྗེས་སུ་དགེ་སློང་སོ་སོའི་ཚུལ་ཤིང་དལ་བུས་སྒྲ་མེད་པར་བཞག་ཅིང་
བསྡུས་གྲགས་སུ་བྱ་སྟེ། དགེ་སློང་འདི་སྙེད་ཅེས་བརྗོད་པ་དང་། དེ་བཞིན་དུ་དགེ་ཚུལ་
ཀྱི་བསྡུས་ལ་དགེ་ཚུལ་འདི་སྙེད་ཀྱིས་དབྱར་བཞེས་སོ། །ཞེས་དགེ་འདུན་ལ་གོ་བར་
བྱེད་ཅིང་། འཁོད་པ་རྣམས་ཀྱིས་ཀྱང་རེ་རེ་ནས་ཤིན་ཏུ་བཞེས་སོ། ལེགས་པར་བཞེས་
སོ། ཞེས་བརྗོད་པ་དེ་ཡིན་པའི་ཕྱིར་ཏེ། རྩ་བར། དལ་བུས་བཞག་པར་བྱའོ། །བགྲང་ནས་
གནས་འདིར་དགེ་སློང་འདི་སྙེད་ཀྱིས་ཚུལ་ཤིང་བླངས་སོ་ཞེས་གོ་བར་བྱའོ། ཞེས་སོ། །
ོ གཉིས་པ་གནས་མལ་སྟོབས་པའི་དངོས་གཞི་ཡོད་དེ། དགོས་པ་རང་བདེ་བ་དང་
གཞན་སྦྱིན་བདག་བསོད་ནམས་འཕེལ་བའི་ཆེད་དུ་ཡུལ་རབ་བྱུང་སྡེ་ལྔའི་དགེ་འདུན་
ཁྱད་པར་བརྒྱད་ལྡན་ལས་གནས་སྟོབས་པ་དང་མལ་སྟོབས་པ་དང་། དེ་ལ་ལོངས་སྤྱོད་
ཚུལ་གསུམ་ཡོད་པའི་ཕྱིར། དང་པོ་ཡོད་དེ། གཙུག་ལག་ཁང་དང་དེའི་ཉེ་འཁོར་ལྗོན་པ་
དང་ནེའུ་གསིང་སོགས་ཐམས་ཅད་རྒན་རིམས་ནས་གཏོད་པའི་ཕྱིར་ཏེ། རྩ་བར། གནས་
ཀྱི་གཞི་བསྟབ་པར་བྱའོ། །ཞེས་སོགས་དང་། ཤིང་(༤༠བ)ལྗོན་པའི་དྲུང་དང་ནེའུ་གསིང་

གི་གཞི་དག་ལ་ཡང་རྒན་རིམ་བཞིན་དུ་བགོ་བར་བྱའོ། །ཞེས་གསུངས་པའི་ཕྱིར། གཉིས་
པ་ཡོད་དེ། དགོས་པ་དེ་གཉིས་ཀྱི་ཆེད་དུ་ཡུལ་དེ་དག་གི་གནས་བརྟན་སོགས་ལ་ཁྲི་
དང་ཁྲིའུ་གཞན་རྣམས་ལ་འདུག་པ་དང་ཉལ་བའི་སྟན་ཆོས་གོས་སོགས་བཞག་པའི་
གནས་ཚུལ་ཆད་སྟོབས་པའི་ཕྱིར་ཏེ། རྩ་བར། གནས་མལ་ལ་སོགས་པ་སྦྱིན་ནོ། །
ཡོད་པ་ཉིད་ན་དུ་མ་ཡང་ངོ་། ཁྲི་ཆེན་པོ་དག་ཀྱང་བགོ་བར་བྱ་བ་ཉིད་ཡིན་ནོ། །སྟན་
དག་ཀྱང་ངོ་། །ཞེས་གསུངས་པའི་ཕྱིར། སྟེར་ཚུལ་སོ་སོར་མི་དགོས་སོ། །གསུམ་པ་
ཡོད་དེ། དགེ་འདུན་གྱིས་ཀྱང་དགོས་པ་དེ་དག་གི་ཆེད་དུ་དེ་ཐམས་ཅད་འདུལ་བ་
ལྟར་སྤྱོད་ལམ་བཞི་དང་ཐོས་སོགས་ཀྱི་སྒོ་ནས་སྤྱོད་པའི་ཕྱིར་ཏེ། རྩ་བར། ཐམས་ཅད་
ཡོངས་སུ་སྤྱད་པར་བྱའོ། །ལ་ལར་ཀློག་པ་དང་ཁ་ཏོན་དང་འདུག་པ་དང་བཅག་པ་དག་
ལས་གང་ཡང་རུང་བ་བྱ། ལ་ལར་ལྷུང་བཟེད་དང་ཆོས་གོས་དག་བཞག་པར་བྱ། ལ་
ལར་མཚན་མོ་ཉལ་བར་བྱ། ལ་ལར་སྔ་དྲོ་དང་གུང་ཚིགས་དང་ཕྱི་དྲོ་འདུག་པས་དེ་ལ་
སྦྱར་བར་བྱའོ། །ཞེས་གསུངས་པའི་ཕྱིར།
གསུམ་པ་གནས་མལ་སྟོབས་པའི་མཇུག་གི་བྱེད་ཚུལ་ཡོད་དེ། གནས་མལ་ལོག་
པར་སྤྱོད་པ་འགག་པའི་ཕྱིར། ཆེད་དུ་གདིང་བ་དང་བཅས་པར་ལོངས་སྤྱོད་པར་བརྗོད་
པ་དང་། དབྱར་དངོས་གཞིའི་སྙན་གསན་འབབ་པ་གཉིས་ཡོད་པའི་ཕྱིར། དང་པོ་གྲུབ་
སྟེ་རྩ་བར། ཁྱེད་ཅག་གང་གིས་ཀྱང་དགེ་འདུན་གྱི་གནས་མལ་ལ་གདིང་བ་མེད་པར་
ལོངས་སྤྱོད་པར་མི་བྱ། སོགས་བྱུང་། གཉིས་པ་གྲུབ་སྟེ། རྩ་བར། དགེ་འདུན་སང་སྦྱིན་
བདག་ཆེ་གེ་མོ་དང་ཞལ་ཏ་བ་ཆེ་གེ་མོ་དང་། སྤྱོད་ཡུལ་གྱི་གྲོང་ཆེ་གེ་མོ་དང་། ནད་
གཡོག་ཆེ་གེ་མོས་གནས་པར་ཞལ་གྱི་བཞེས་པར་འགྱུར་རོ། ཞེས་བརྗོད་པར་བྱའོ། །
ཞེས་སོ། །

གཉིས་པ་སྤྱིར་བཏང་། དམིགས་བསལ་གཉིས། དང་པོ་ཡོད་དེ། ཚེས་བཅུ་དྲུག་
གི་ཐོ་རངས་སྔ་བར་སྦྱོར་བ་རྒན་ན་ཕྱག་དང་གཞོན་ན་འདུད་པ་བཅས་ཏེ།
ལྡན་པ་འམ། གནས་བརྟན་དགོངས་སུ་གསོལ། བདག་མིང་འདི་ཞེས་བགྱི་བ་ནང་
མཚམས་དང་བཅས་པའི་གནས་རལ་པ་དང་འགྲུམ་པ་འཆོས་པའི་སླད་དུ་དབྱར་ཟླ་བ་
གསུམ་གནས་པར་ཁས་བླང་ངོ་། །བདག་དབྱར་འདི་ན་མཆིས་ཤིང་བདག་གི་དབྱར་གྱི་
གནས་ནི་འདི་ལགས་སོ། །ཞེས་སྔགས་ལན་གསུམ་བརྗོད། མཇུག་ཐབས་ལེགས་བྱ་
བའི་ཕྱིར། དམིགས་བསལ་ཡོད་དེ། ཆོ་གས་ཁས་ལེན་མ་གྲུབ་ཀྱང་སྔོན་ནས་གནས་
འདིར་ཟླ་བ་གསུམ་གནས་པར་བྱའོ་སྙམ་དུ་དམ་བཅས་པས་ཀྱང་དབྱར་གནས་ཀྱི་གོ་
ཆོད་པའི་ཕྱིར། རྩ་བར། གནས་པར་ཁས་བླངས་པས་གནས་མི་གཏོད་ན་གནས་པ་ཉིད་
ཡིན་ནོ། །ཞེས་གསུངས་པའི་ཕྱིར།
 དབྱར་གྱི་དམ་ཚིག་བཤད་པ། ། །
༈ དགུ་པ་དམ་ཚིག་ལ། མལ་སྟོབས་པའི་དམ་ཚིག་དང་། དགེ་འདུན་སྤྱིའི་དམ་
ཚིག །དབྱར་རལ་བའི་རྒྱུ་སྤང་བ་གསུམ་ལས། དང་པོ་ཡོད་དེ། ཟླ་བ་ཕྱེད་ཕྱེད་ན་
གནས་མལ་སོགས་བརྟགས་ནས་ལོག་པར་སྤྱད་པ་སྤོང་བ་དེ་ཡིན་པའི་ཕྱིར་ཏེ། རྩ་
བར། ཟླ་བ་ཕྱེད་ཕྱེད་ཅིང་སོ་སོར་བརྟགས་པར་བྱའོ། །ཞེས་སོགས་སོ། །གཉིས་པ་ཡོད་
དེ། ཀློག་པ་ཐོས་བསམ་དང་སྤོང་བ་བསམ་གཏན་ལས་གཞན་པའི་དོན་དང་བྱ་བ་མང་
བ་དང་། འཁྲུག་ལོང་གི་རྒྱུ་ལྟུང་གླེང་རྙེད་པ་བགོ་བ་དང་འཐབ་རྩོད་རྣམས་སྤངས་པ་
དང་གནས་རལ་འགྲུམ་སོགས་འཆོས་པ་སོགས་ཡིན་པའི་ཕྱིར། སྔར་དམ་ཚིག་བརྗོད་

པ་དང་། ལུང་གླེང་གཞི་ལས་སུས་ཀྱང་དབྱར་གྱི་ནང་དུ་གླེང་དྲན་མི་བྱའོ། །ཞེས་གསུངས་
པའི་ཕྱིར། གསུམ་པ་ཡོད་དེ། རྩ་བར། བྱིན་གྱིས་མ་བརླབས་པར་མཚམས་ཀྱི་ཕྱི་རོལ་
དུ་སྐྱ་རེངས་འཆར་བར་མི་བྱའོ། །ཞེས་གསུངས་པའི་ཕྱིར།
༡ མཚམས་ཀྱི་ཕྱི་རོལ་དུ་ཕྱིན་ཀྱང་མི་འདྲལ་བའི་ཐབས་ཡོད་དེ། བྱིན་གྱིས་རླབས་
པ་དང་གནང་བ་བྱིན་པ་གཉིས་ཡོད་པའི་ཕྱིར། དེར་ཐལ། དེ་ཡང་ཆོས་ལྡན་མིན་ན་བྱིན་
གྱིས་རླབས་མི་ཆགས་ཤིང་། གནང་བ་མ་ཐོབ་པའི་ཞག་བདུན་དང་། (༤༡བ)གནང་
བ་ཐོབ་ན་ཞག་བཞི་བཅུ་ཡང་རུང་བ་གང་ཞིག །མཐའི་ཞག་དྲུག་ལའང་མི་རུང་བཞི་
བཅུ་ལས་མང་ཡང་མི་རུང་། དགོས་པ་དཀོན་མཆོག་ཏུ་མ་ཟད་གང་ཟག་ཕལ་པའི་དོན་
དུ་ཡང་རུང་བའི་ཕྱིར། དང་པོ་གྲུབ་སྟེ། རྩ་བར། འདི་ལ་མཐར་ཐུག་པའི་མཐའ་ནི་ཞག་
བདུན་ནོ། །གཞན་གྱི་ནི་ཞག་བཞི་བཅུའོ། །ཞེས་གསུངས་པའི་ཕྱིར་དང་། ཞུ་བ་ལས་
ཀྱང་། ཞག་བཞི་བཅུ་བསྐོ་བར་བྱའོ་ཞེས་གསུངས་ན། ཞག་སུམ་ཅུ་རྩ་དགུ་འམ་ཞག་
སུམ་ཅུ་འམ་ཞག་ཉི་ཤུ་སྐོར་རུང་ངམ། ཨུ་པ་ལི་རུང་ངོ་། །ཞེས་གསུངས་པའི་ཕྱིར། གཉིས་
པ་གྲུབ་སྟེ། ཡུན་ཐུང་བ་དེ་མི་ཆགས་པར་བཀས་བཅད་ཀྱི་དབང་གི་ཡིན་པའི་ཕྱིར།
དབྱར་སྔ་ཕྱི་ཁས་ལེན་བཞིན།  རྩ་བར། མཐའི་ཞག་དྲུག་ལ་བྱིན་གྱིས་རླབས་པ་མི་
འཆགས་སོ། །ཞེས་གསུངས་པའི་ཕྱིར། ལུང་ལས་ཀྱང་ངོ་། །གསུམ་པ་གྲུབ་སྟེ། ཞུ་བ་
ལས། ཞག་བཞི་བཅུའི་སྟེང་དུ་ཞག་བདུན་དུ་བྱིན་གྱིས་རླབ་ཏུ་རུང་ངམ། ཨུ་པ་ལི་མི་
རུང་ངོ་། །དེ་ཅིའི་ཕྱིར་ཞེ་ན། མཚམས་ཀྱི་ནང་དུ་ནི་ཞག་མང་དུ་གནས་པར་བྱའོ། །
མཚམས་ཀྱི་ཕྱི་རོལ་དུ་ནི་ཞག་ཉུང་ངོ་། །ཞག་སུམ་ཅུ་རྩ་དགུའི་སྟེང་དུ་ཞག་བདུན་དུ་
བྱིན་གྱིས་རླབ་ཏུ་རུང་ངམ། །ཨུ་པ་ལི་མི་རུང་ངོ་། །ཞེས་གསུངས་པའི་ཕྱིར། བཞི་པ་
གྲུབ་སྟེ། ལུང་མ་མོ་ལས། དགེ་སློང་གི་དོན་ནམ་དགེ་སློང་མའི་དོན་ནམ་དགེ་བསྙེན་

དང་དགེ་བསྙེན་མའི་དོན་ཀྱང་རུང་སྟེ། མུ་སྟེགས་ཅན་ཀུན་ཏུ་རྒྱུ་བ་གཞན་གྱི་དོན་ལ་
ཡང་རུང་ཞག་བདུན་ནམ་ཞག་བཞི་བཅུར་བྱིན་གྱིས་བརླབས་ལ་འགྲོ་བར་བྱའོ། །ཞེས་
དང་། མེ་ཏོག་ཕྲེང་རྒྱུད་ལས་ཀྱང་། ལྷག་པར་བུ་དང་བུ་མོ་རྣམས། །བག་མར་གཏོང་
ལེན་ལ་སོགས་དང་། །ཕ་མ་དཀོན་མཆོག་གསུམ་དང་ནི། །སློབ་དཔོན་ལ་སོགས་དགོས་
སྒྲུབ་ལ། །ཞག་བདུན་བརླབས་སམ་ལྷག་པའང་རུང་། །མཚན་མོ་ཉི་ཤུ་སུམ་ཅུའམ། །
ཉིན་ཞག་བཞི་བཅུ་ཡང་ནི་རུང༌། །ཞེས་གསུངས་པའི་ཕྱིར། དེ་བཞིན་དུ་རྩ་བ་དང་ཞུ་བ་
སིལ་བུ་ལས་ཀྱང་དཀོན་མཆོག་གསུམ་(༤༢ན)ཀྱི་ཆེད་དུ་བཤད་དོ། །འདི་རྣམས་ཀྱི་ཆོ་
ག་སོགས་རྗེ་བླ་མའི་ཕྱག་ལེན་ལྟར་རྗེ་འདུལ་འཛིན་གྱི་གཞི་གསུམ་ཆོ་ག་དང་རིན་ཆེན་
ཕྲེང་བར་ཤེས་པར་བྱ།
དབྱར་བྱིན་རླབས་ཀྱི་འཇིག་རྒྱུ་ཡོད་དེ། ཞག་གི་འཕེན་པ་ཟད་པ་དང་། བྱ་བ་མེད་
པར་ཤེས་པ་དང་། དེ་ཆོས་མིན་དུ་ཤེས་པ། རྟེན་ཞིང་མིན་པར་གྱུར་པ་རྣམས་ཡིན་པའི་
ཕྱིར། ཞག་བཞི་བཅུར་བྱིན་གྱིས་བརླབས་ཚུལ་ལ་ཡང་ཚེ་གུར་བྱིན་གྱིས་རླབས་པ་དང་།
གཅིག་ཅར་བྱིན་གྱིས་རླབས་པ་གཉིས་ཡོད་ཅིང་དོན་ཡང་ཡོད་དེ། ཚེ་གུར་བྱིན་གྱིས་
རློབས་པ་ནི་ཞག་བདུན་བྱིན་གྱིས་རློབ་པ་ལན་ལྔ་བྱས་ཏེ་དེའི་འོག་ཏུ་ཞག་ལྔ་བྱིན་གྱིས་
རླབས་པ་དང་། བཞི་བཅུ་གཅིག་ཅར་བྱིན་གྱིས་རློབས་པ་གཉིས་ཡོད་པའི་ཕྱིར་ཏེ།
ཊིཀྐ་ལས། ཚེ་གུར་བྱིན་གྱིས་རླབས་པས་ཀྱང་རུང་། གཅིག་ཅར་བྱིན་གྱིས་རླབས་པས་
ཀྱང་རུང་། ཞེས་གསུངས་པའི་ཕྱིར། ཚེ་གུར་གྱི་རྒྱུ་མཚན་དང་ཤེས་བྱེད་དེ་ཡོད་དེ། རྒྱུ་
མཚན་བདུན་ལྔ་སུམ་ཅུ་རྩ་ལྔའི་སྟེང་དུ་ལྔ་ལས་བདུན་གྱི་བྱིན་རླབས་མི་རུང་ལ། ཤེས་
བྱེད་ཀྱང་ཞུ་བ་ལས། ཞག་བཞི་བཅུའི་སྟེང་དུ་བདུན་བྱིན་གྱིས་རླབས་ཏུ་རུང་ངམ། ཨུ་
པ་ལི་མི་རུང་ངོ་། །ཞེས་པ་དང་། ཡང་དེ་ཉིད་ལས། ཞག་སུམ་ཅུ་རྩ་དགུའི་སྟེང་དུ་ཞག་

བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི་མི་རུང་ངོ་། །ཞེས་གསུངས་པའི་ཕྱིར།
མཐའ་དཔྱད་པ་ལ་ཁ་ཅིག་ན་རེ། ནམ་མཁར་དབྱར་གནས་རུང་བར་ཐལ། ལྷའི་
གཞལ་མེད་ཁང་དང་ནམ་མཁར་ཁང་པར་དབྱར་ཁས་བླངས་པར་དབྱར་གནས་རུང་
བའི་ཕྱིར་ན་མ་ཁྱབ། རྟགས་གྲུབ་སྟེ། ཞུ་བ་ལས། དགེ་སློང་གི་སྟེང་གི་ནམ་མཁའ་ལ་
གཞལ་མེད་ཁང་དུ་དབྱར་ཚུལ་དུ་ཞུགས་ན་ཚུལ་དུ་ཞུགས་པ་ཞེས་བགྱི་འམ། ཨུ་པ་ལི།
ཚུལ་དུ་ཞུགས་པ་ཞེས་བྱའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྩ་
བར། ནམ་མཁའ་ལ་གནས་པར་ཁས་བླངས་པ་མི་ཆགས་སོ། །ཞེས་པ་དང་། ཞུ་བ་
(༤༢བ)ལས་ཀྱང་། དགེ་སློང་གི་སྟེང་གི་ནམ་མཁའ་ལ་དབྱར་ཚུལ་དུ་ཞུགས་པ་ཞེས་
བགྱི་འམ། ཨུ་པ་ལི་མ་ཡིན་ནོ། །ཞེས་སོ། ། 
པོའི་ཕར་ཁ་ཡང་མཚམས་སུ་གཏོགས་པ་གཅིག་ཡོད་པའི་ཕྱིར་ན་མ་ཁྱབ་སྟེ། ཆུས་མི་
འཁྱེར་བའི་ཟམ་པ་བརྟན་པོ་དང་འབྲེལ་བའི་ཕ་རི་ཡང་མཚམས་ནང་དུ་བྱས་ཆོག་པའི་
ཕྱིར་ཏེ། ལུང་ལས། བཙུན་པ་ཆབ་ཀྱི་མཚམས་ལས་འདའ་བར་རུང་ངམ། ཉེ་བར་
འཁོར་མི་རུང་ངོ་། །གལ་ཏེ་ཟམ་པ་བརྟན་པོ་ཡོད་ན་ནི་རུང་ངོ་། །ཞེས་གསུངས་པའི་
ཕྱིར། འདི་ལ་འཁྲུལ་ནས་ཁ་ཅིག་ན་རེ། ཟམ་པ་དང་མ་འབྲེལ་བའི་ཆུ་བོའི་ཕ་རི་ལ་
མཚམས་གཞན་གྱིས་ཁྱབ་ཟེར་ན། དང་པོ་ཟམ་པ་ཡོད་དུས་མཚམས་པོ་ཆེ་བཅད་ཅིང་
བར་སྐབས་ཆུས་ཞེས་ཀྱང་ཕྱིས་བྱེད་འདོད་ཀྱི་བར་སྐབས་ཀྱི་ཆུ་བོའི་ཕ་རི་དེ་ཆོས་ཅན།
མཚམས་གཞན་ཡིན་པར་ཐལ། ཟམ་པ་དང་མ་འབྲེལ་བའི་ཆུ་བོའི་ཕ་རི་ཡིན་པའི་ཕྱིར།
འདོད་མི་ནུས་ཏེ། དེ་མྱུར་དུ་བྱེད་འདོད་ཀྱི་སྦྱོར་བ་མ་བཏང་ན་མཚམས་གཅིག་པའི་བྱ་
བ་འཇུག་པའི་ཕྱིར། དེར་ཐལ། ཞག་བདུན་ལས་རིང་བར་མི་འཇུག་ལ་དེ་ཚུན་ལ་

འཇུག་པའི་ཕྱིར་ཏེ། རྩ་བར། དེ་ཞིག་པ་ཡང་ཕྱིར་བྱས་ན་དེ་རྗེས་སུ་འཇུག་གོ །སྦྱོར་བ་
མ་བཏང་བ་ཉིད་དོ། །ཞག་བདུན་ཕན་ཆད་ནི་མི་འཇུག་གོ །ཞེས་པ་དང་། ཊིཀྐ་ལས།
ཟམ་པ་ཞིག་ནས་ཡང་ཕྱིར་བྱ་བའི་སྦྱོར་བ་མ་བཏང་བ་གང་ཡིན་པ་དེ་ཡང་ཕྱིར་བྱ་ན་
དེའི་ཚེ་མཚམས་ཉིད་རྗེས་སུ་འཇུག་གོ །ཞེས་གསུངས་པའི་ཕྱིར། ཀང་
མི་ཤེས་པ་ཁ་ཅིག་ན་རེ། གློ་བུར་དགག་དབྱེ་མི་རུང་བར་ཐལ། དབྱར་ཟླ་བ་གསུམ་
ཁོ་ནར་ཁས་ལེན་དགོས་པའི་ཕྱིར་ན་མ་ཁྱབ་སྟེ།དེ་ལས་ཐུང་ཁས་ལེན་པའི་མདོ་བསྟན་
བཅོས་ཚད་མ་མེད་པའི་ཕྱིར། འདོད་མི་ནུས་ཏེ། ཟས་མེད་པའམ་གནས་མེད་པའམ་
ནད་གཡོག་མེད་དམ་སྲོག་གམ་ཆོས་ཀྱི་བར་ཆད་དང་དགེ་འདུན་མི་(༤༣ན)མཐུན་པ་
འམ། འཐབ་ཀྲོལ་ཅན་བྱུང་ན་དབྱར་ཁས་བླངས་པ་ལས་འདས་ཀྱང་ཉེས་པ་མེད་ན་གློ་
བུར་དགག་དབྱེ་ལྟ་ཅི་སྨོས་པའི་ཕྱིར་ཏེ། རྩ་བར། ཟས་དང་སྨན་དང་གཡོག་དག་མེད་
པར་འཚོ་མི་ནུས་ན་དེ་ལས་འདའ་བར་བྱའོ། །ནས། ཚིག་བརྗོད་པ་དག་བྱུང་ནའོ། །
ཞེས་གསུངས་པའི་ཕྱིར།
ཡང་ཁ་ཅིག་ན་རེ། མཐའི་ཞག་དྲུག་ལའང་བདུན་མི་འཆགས་ཀྱང་ལྔ་སོགས་
ཆགས་ཟེར་ན་དེ་མི་འཐད་པར་ཐལ། དེ་ལ་བྱིན་རླབས་གཏན་ནས་མ་གནང་བའི་ཕྱིར།
ཁྱབ་སྟེ། དེ་ལ་ཆགས་མི་ཆགས་བཅས་པར་ལྟོས་པའི་ཕྱིར་དང་། མ་ཁྱབ་མཚམས་ཀྱི་
རྟགས་གྲུབ་སྟེ། མཐའི་ཞག་དྲུག་ནས་གཅིག་གི་བར་ལ་དེ་བཀག་པའི་ཕྱིར་ཏེ། ཊིཀྐར་
དྲངས་པའི་ཞུ་བ་ལས། གལ་ཏེ་དགུང་དྲུག་ན་འམ་ལྔ་འམ་གཅིག་ན་དགག་དབྱེ་འབྱུང་
བར་འགྱུར་བའི་ཚེ་བྱིན་གྱིས་རླབས་ཏེ་མཆི་ན་དབྱར་རལ་པར་བརྗོད་པར་བགྱི་འམ།
ཉེ་བར་འཁོར། རལ་པར་བརྗོད་པར་བྱའོ། །ཞེས་གསུངས་པའི་ཕྱིར། རྩ་བར་ཡང་དེ་
བཞིན་བཤད་ལ་དེ་བྱིན་གྱིས་རླབས་རུང་བའི་ཚད་ལྡན་གྱི་གཞུང་མེད་པའི་ཕྱིར།

སྨྲས་པ། སྐྱེ་དགུའི་བསོད་ནམས་མྱུ་གུ་གཡུར་དུད་ཚེ། །རྒྱལ་བའི་ཆོས་ཚུལ་ཞིང་
བཟའ་འབུམ་གནང་བའི། །གཞི་རྩེ་འགྲོ་ཀུན་བསོད་ནམས་སྔོན་མེད་འབུམ། །སྐྱེད་
པའི་ཐབས་འདི་མི་སློབ་ལ་བཞིན་གསུངས། །ལེགས་པར་སྨོན་པའི་སེམས་ཀྱི་ནམ་
མཁའ་དང་། །བསོད་ནམས་བྱས་པའི་བློ་གྲོས་འོད་སྟོང་གིས། །མི་ཤེས་མུན་སངས་
ལས་ཉོན་ལྗན་ལྗིན་ཀུན། །སྐེམ་ཞིང་ལུང་རྟོགས་འདབ་བརྒྱ་ཆེས་ཆེར་བཞད། །ཅེས་
པའང་བར་སྐབས་ཀྱི་ཚིགས་སུ་བཅད་པའོ། །
ཀྱི་རྒྱ་མཌཎྜ་ཁོདགག་དབྱེའི་གཞི་འཆད་པ།
གསུམ་པ་ཆོས་རྣམ་པར་དག་པའི་ཕྱིར་དགག་དབྱེ་འཆད་པར། དབྱར་གནས་པའི་
དགེ་འདུན་ལ་མཐོང་བ་དང་ཐོས་པ་དང་དོགས་པ་དག་གིས་དགག་དབྱེ་བྱའོ། །དབྱར་
རྣམས་ཀྱི་ཐ་མའི་ཉི་མ་ལའོ། །ཞེས་གསུངས། འདི་ལ་སྤྱིའི་དོན་དང་། མཐའ་དཔྱད་པ་
གཉིས། དང་པོ་ལ་(༤༣བ)སྤྱིར་བསྟན་པ་དང་། དམིགས་ཀྱིས་བསལ་བ་གཉིས། དང་
པོ་ལ་དགུ་ཡོད་དེ། དགོས་པ་དང་། ཡུལ་དང་། རྟེན་དང་། གང་ལ་གོ་བར་བྱ་བ་དང་།
དངོས་པོ་དང་། གནས་དང་། དུས་དང་། ཇི་ལྟར་བྱེད་པའི་ཆོ་ག་དང་། སྒྲ་བཤད་པ་
རྣམས་སུ་ཡོད་པའི་ཕྱིར། དང་པོ་སྔར་བཤད་ཟིན། 
གཉིས་པ་ཡོད་དེ། ཡུལ་ཕྱོགས་བཅུའི་དགེ་འདུན་དབྱར་ཁས་བླངས་ཤིང་རལ་མ་
རལ་མཐའ་དག་ལ་དགག་དབྱེ་བྱེད་པ་ཡིན་པའི་ཕྱིར་ཏེ། གང་ཟག་ལ་འཇོག་པ་དམིགས་
བསལ་ཡིན་པས། མཐའ་དག་ལས་གཞན་དུ་ན་དགོས་པ་རྫོགས་པར་མི་འགྱུར་བའི་
ཕྱིར་ཏེ། རྩ་བར། དབྱར་གནས་པའི་དགེ་འདུན་ལ། སོགས་དང་། ཊིཀྐ་ལས། དགེ་

འདུན་ལ་གནས་གསུམ་གྱི་དགག་དབྱེ་བྱ་སྟེ། ཞེས་སོ། །
གསུམ་པ་རྟེན་ཁྱད་པར་དྲུག་ལྡན་དགོས་ཏེ། རབ་བྱུང་སྡེ་ལྔ་གང་རུང་གི་སྡོམ་པ་
གསོ་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ། ལུས་ཐ་མལ་དུ་
གནས་པ། གནས་ནས་ཕྱུང་བ་མ་ཡིན་པ། དགག་དབྱེ་བཞག་པ་མ་ཡིན་པ། དབྱར་
ཁས་བླངས་པ་དང་དྲུག་ཚང་དགོས་པའི་ཕྱིར། 
བཞི་པ་ཡོད་དེ། དགག་དབྱེ་གོ་བར་བྱ་བའི་ཡུལ་ནི། དགག་དབྱེ་བྱེད་པར་བསྐོས་
པའི་དགེ་སློང་ལ་གོ་བར་བྱེད་དགོས་པའི་ཕྱིར་ཏེ། རྩ་བར། དགག་དབྱེ་བྱེད་པ་པོ་བསྐོ་
བར་བྱའོ། །ཞེས་དང་། ཊིཀྐ་ལས། ལས་ཀྱི་དང་པོ་ཁོ་ནར་དགེ་སློང་དགག་དབྱེ་བྱེད་པ་
པོ་སྤྲོ་བར་བྱས་ནས་གསོལ་བ་དང་གཉིས་ཀྱི་ལས་ཀྱིས་བསྐོ་བར་བྱའོ། །ཞེས་གསུངས་
པའི་ཕྱིར། དགེ་འདུན་མང་ན་འབྱེད་པ་པོ་སུམ་ཚན་དུ་སྔ་ཕྱིར་བསྐོར་རུང་སྟེ། རྩ་བར།
མི་ནུས་ན་དུ་མའོ། །ཞེས་སོ། ། 
བསླབ་པའི་གཞི་མཐའ་དག་ལ་བྱེད། རྫས་ཀྱི་དགག་དབྱེ་ཁབ་སོགས་གང་རུང་གིས་
བྱེད་པའི་ཕྱིར། དང་པོ་གྲུབ་སྟེ། རང་གི་ལྟུང་བ་སྡེ་ལྔ་གང་རུང་ལ་མཐོང་ཐོས་དོགས་པ་
འདུལ་བ་བཞིན་གྱིས་ཤིག་ཅེས་པའི་དོན་ཡིན་(༤༤ན)པའི་ཕྱིར་ཏེ། རྩ་བར། དགེ་འདུན་
ལ་མཐོང་བ་དང་ཐོས་པ་དང་དོགས་པ་དག་གིས་དགག་དབྱེ་བྱའོ། །ཞེས་གསུངས་པའི་
ཕྱིར་དང་། སྔགས་ཚིག་གིས་ཀྱང་གོ་ནུས་པའི་ཕྱིར། གཉིས་པ་གྲུབ་སྟེ། རྩ་བར། རང་
གི་རྫས་གང་ཡང་རུང་བ་ཐ་ན་ཁབ་ཙམ་གྱིས་ཀྱང་དགེ་འདུན་ལ་རྫས་ཀྱི་དགག་དབྱེ་
བརྩམ་པར་བྱ་སྟེ། ཞེས་གསུངས་པའི་ཕྱིར།
དྲུག་པ་གནས་ཡོད་དེ། མཚམས་པོ་ཆེ་བཅད་པ་དང༌། བློ་མཐུན་བྱས་པ། གཙང་

ཞིང་ཡངས་པ་དང་། འཇིགས་པའི་གནས་མ་ཡིན་པ་རྣམས་དགོས་པའི་ཕྱིར་ཏེ། ལུང་
ལས་མཚམས་བཅད་པའི་གནས་དེར་དགེ་སློང་རྣམས་ཀྱིས་འདུག་སྟེ་གསོ་སྦྱོང་དང་
དགག་དབྱེ་བྱའོ། །ཞེས་དང་། ལས་གཞན་གྱི་གནས་ཀྱང་དེ་ཡིན་ནོ། །ཞེས་དང་། རྩ་
བར། འཇིགས་པ་དང་བཅས་པ་ཉིད་ཡིན་ན་གནས་མཛེས་པ་འདོད་པས་གྲོང་དང་མི་ཉེ་
བར་གསོ་སྦྱོང་བྱར་མི་རུང་ངོ་། །ཞེས་གསུངས་པའི་ཕྱིར།
བདུན་པ་དུས་ཡོད་དེ། སྤྱིར་བཏང་ལ་དབྱར་སྔ་མ་ཡིན་ན་སྟོན་ཟླ་འབྲིང་པོའི་ཉ་
དང་ཕྱི་མ་ཁས་བླངས་ཡིན་ན་སྟོན་ཟླ་ཐ་ཆུང་གི་ཉ་ལ་བྱ་བ་ཡིན་པའི་ཕྱིར་ཏེ། རྩ་བར།
དབྱར་རྣམས་ཀྱི་ཐ་མའི་ཉི་མ་ལའོ། །ཞེས་དང་། 
བ་གསུམ་གྱི་ཉི་མ་ཐ་མ་སྟེ་སྟོན་ཟླ་འབྲིང་པོའི་ཉ་འམ་སྟོན་ཟླ་ཐ་ཆུང་གི་ཉའི་ཉི་མ་དེ་
ལའོ། །ཞེས་གསུངས་པའི་ཕྱིར། 
བརྒྱད་པ་ཇི་ལྟར་བྱེད་པའི་ཆོ་ག་ཡོད་དེ། སྦྱོར་བ་དངོས་གཞི་མཇུག་གསུམ་ཡོད་
པའི་ཕྱིར། དང་པོ་ལ་གསུམ་ཡོད་དེ། ཞག་བཅུ་འམ་ཟླ་ཕྱེད་ན་བྱེད་ཚུལ་དང་། ཚེས་
བཅུ་བཞི་ལ་སྒྲུབ་ཚུལ་དང་། ཚེས་བཅོ་ལྔའི་ལས་ཀྱི་སྔ་རོལ་གྱི་བྱེད་ཚུལ་གསུམ་ཡོད་
པའི་ཕྱིར། དང་པོ་ཡོད་དེ། ཞག་འདི་ཙམ་ན་དགེ་འདུན་དགག་དབྱེ་མཛད་དོ་ཞེས་སྤྱོད་
ཡུལ་གྱི་སྦྱིན་བདག་སོགས་ལ་བརྗོད་པ་དང་། གཙུག་ལག་ཁང་བརྒྱན་པ་དང་གསར་དུ་
རྩིགས་པ་མཆོད་རྟེན་གསོ་བ་སོགས་བྱེད་པ་དང་། ནང་ཞེ་འཁོན་ཡོད་ན་བཟང་གསོལ་
(༤༤བ)བྱེད་པ་རྣམས་ཡིན་པའི་ཕྱིར། རིམ་བཞིན་དུ། རྩ་བར། སྤྱོད་ཡུལ་དུ་བརྗོད་པར་
བྱའོ། །ཞེས་སོགས་དང་། གཙུག་ལག་ཁང་བརྒྱན་པར་བྱའོ། །སོགས་དང་། ནད་དང་
བཅས་པས་བཟོད་པ་མ་གསོལ་བར་དགག་དབྱེ་མི་བྱའོ། །ཞག་བཅུ་འམ་ཟླ་བ་ཕྱེད་
ཀྱིས་དེ་འབྱུང་བར་འགྱུར་བ་ཉིད་ན་དེའི་དུས་ཡིན་ནོ། །ཞེས་གསུངས་པའི་ཕྱིར།

གཉིས་པ་བཅུ་བཞིའི་དུས་བྱེད་ཚུལ་ཡོད་དེ། ཆོས་བཤད་པའི་སེང་གེའི་ཁྲི་སོགས་
བཤམས་པ་དང་། ཆོས་ཉན་བཤད་འབྱུང་བ་སྤྱོད་ཡུལ་ལ་བརྗོད་པ་དང་། མཚན་ཐོག་ཐག་
ཏུ་ཆོས་ཉན་བཤད་བྱེད་པ་རྣམས་ཡིན་པའི་ཕྱིར། དང་པོ་གྲུབ་སྟེ། རྩ་བར། སེང་གེའི་
ཁྲི་བརྒྱན་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། དེར་ཚེ་དང་
ལྡན་པ་དག་གིས་ཚོགས་པར་སྦྱིན་པར་བྱའོ་ཞེས་སྤྱོད་ཡུལ་དུ་བརྗོད་ན་ནས། ཞེས་
གསུངས་པའི་ཕྱིར། གསུམ་པ་གྲུབ་སྟེ། རྩ་བར། གསོལ་བ་བཏབ་པ་དག་གིས་ཚེས་
བཅུ་བཞིའི་མཚན་ཐོག་ཐག་ཏུ་ཆོས་ཉན་པ་སྦྱིན་པར་བྱའོ། །ཞེས་གསུངས་པའི་ཕྱིར།
འདི་གང་ཟག་གཅིག་ཁོ་ནས་བཤད་པར་མི་སྣང་། འཆད་མཁན་དུ་མས་སོ། །་ཆྱེའུཌཊ་
གསུམ་པ་ཚེས་བཅོ་ལྔའི་ལས་ཀྱི་སྔོན་དུ་ཇི་ལྟར་སྒྲུབ་ཚུལ་དུ་མ་ཡོད་དེ། དགེ་འདུན་
འདུས་པ་ན་ཕྱག་སོགས་ཀྱིས་ཀུན་དགའ་བར་བྱེད་པ་དང་། དགག་དབྱེའི་ལས་ཀྱི་བར་
མཚན་ཐོག་ཐག་ཆོས་གཏན་ལ་དབབ་པ་དང་། དགག་དབྱེ་བྱེད་པ་པོ་བསྐོ་བ་དང་།
དེས་རྩ་དུར་བ་བྲིམ་པ་དང་། བསྐོས་པ་ལས་གཞན་པའི་དགེ་འདུན་དང་གནས་བརྟན་
གྱིས་དགག་དབྱེ་བྱ་བའི་ཆེས་དུ་གསོལ་བ་འབའ་ཞིག་གི་ལས་བྱ་བ་རྣམས་སུ་ཡོད་པའི་
ཕྱིར། རྟགས་དང་པོ་གྲུབ་སྟེ། རྩ་བར། དེའི་ཚེ་འདུས་པ་ཐམས་ཅད་ཀྱིས་ཕན་ཚུན་ཀུན་
དགའ་བར་མ་བྱས་པར་མི་བྱའོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ།
རྩ་བར། གཞན་ལ་ནི་དེ་དག་གི་ལས་ཀྱི་མདུན་རོལ་ཚུན་ཆད་དུ་ཆོས་དང་ལྡན་པའི་
གཏམ་རྣམ་པར་གཏན་ལ་དབབ་པས། ཞེས་གསུངས་པའི་ཕྱིར། རྟགས་གསུམ་པ་གྲུབ་
(༤༥ན)སྟེ། རྩ་བར། དགེ་སློང་དགག་དབྱེ་བྱེད་པ་བསྐོ་བར་བྱའོ། །ཞེས་སོ། །རྟགས་
བཞི་པ་གྲུབ་སྟེ། རྩ་བར། དེས་དུར་བྷ་བྲིམ་པར་བྱའོ། །ཞེས་གསུངས་པའི་ཕྱིར། འདིར་
ལུང་ལས། འཇག་མ་བྲིམ། ཞེས་གསུངས་ལ། གཞི་འགྲེལ་ལས། ཀུ་ཤ་བྲིམ། ཞེས་

བཤད་ལ། ཁ་ཆེ་ཛྙཱ་ན་ཤྲཱིས། རམ་པའི་ལྗང་པ་ཡིན་གསུང་ལ། སྔ་མ་དག་འགྱུར་ཁྱད་
དང་རམ་པ་དོད་ཡིན་ནོ། །རྟགས་ལྔ་པ་གྲུབ་སྟེ། རྩ་བར། དགག་དབྱེ་བྱ་བའི་ཕྱིར་
གཞན་གྱིས་དགེ་འདུན་ལ་གསོལ་བར་བྱའོ། །ཞེས་གསུངས་པའི་ཕྱིར། "་ཀྱི་ཁ་ཌ་ཌ་
དགག་དབྱེ་བྱེད་པ་བསྐོ་ཚུལ་ཡོད་དེ། བསྐོ་ཡུལ་གྱི་ཁྱད་པར་ཚང་བའི་སྟེང་དུ་དགེ་
སློང་ཕ་ཡིན་པ་གཅིག་དགེ་འདུན་ཁྱད་པར་བཞི་ལྡན་གྱིས་ཆོ་ག་གསོལ་གཉིས་ཀྱི་ལས་
ཀྱིས་བསྐོ་བའི་ཕྱིར། འདིས་བཞི་ཙམ་གྱིས་དགག་དབྱེ་སྤྱིར་ཁེགས་ཞིང་དགེ་སློང་ཕ་
དགོས་པ་ཡིན་ཏེ། བསྐོ་ཡུལ་ལས་གཞན་པའི་དགེ་འདུན་མ་ཚང་ན་ལས་མི་ཆགས་
ཤིང་། བུད་མེད་ནི་རྟེན་དམན་པས་དགོས་པ་མི་རྫོགས་པའི་ཕྱིར་ཏེ། རྩ་བར། བུད་
མེད་ལ་ནི་མ་ཡིན་ནོ། །ཞེས་སོ། །
གཉིས་པ་དངོས་གཞི་ལ་གཉིས་ཡོད་དེ། ལྟུང་བའི་དགག་དབྱེ་དང་རྫས་ཀྱི་དགག་
དབྱེ་གཉིས་ཡོད་པའི་ཕྱིར། དང་པོ་བྱེད་ཚུལ་ཡོད་དེ། སྤྱོད་ལམ་སྔར་བཞིན་བྱས་ནས་
བསྐོས་པའི་དགེ་སློང་གསུམ་སོགས་ཀྱི་མདུན་དུ་བསྡད་དེ་རྩྭ་དུར་བྷ་རྩེ་ཕན་ཚུན་བསྣོལ་
པའི་རྩེ་མོ་གཞན་གྱིས་རྩ་བར་རང་རང་གིས་རྐང་བས་མནན་ནས། སྔགས་གནས་བརྟན་
དགོངས་སུ་གསོལ། དེང་དགེ་འདུན་གྱི་དགག་དབྱེ་བཅོ་ལྔ་པ་ལགས་ལ་སོགས་ལན་
གསུམ་དང་མཇུག །ཐབས་ལེགས་བྱ་བ་ཡིན་པའི་ཕྱིར་ཏེ། རྩ་བར། དགག་དབྱེ་བྱས་
ཟིན་པའི་བར་དུ་དགེ་སློང་རེ་རེའི་མདུན་དུ་འདུག་པར་བྱའོ། །དེ་ལ་དགག་དབྱེ་གོ་བར་
བྱ་བ་ནི་ལན་གསུམ་མོ། །ཞེས་གསུངས་པའི་ཕྱིར། རྩ་དུར་བའི་འཛིན་ཚུལ་དང་དགོས་

པ་ཡོད་དེ། འཛིན་ཚུལ་ལུང་གསུམ་གྱིས་གྲུབ། དགོས་པ་(༤༥བ)ཕན་ཚུན་གུས་པའི་
བརྡའ་ཡིན་པའི་ཕྱིར། དང་པོ་གྲུབ་སྟེ། ཊིཀྐ་ལས། དགག་དབྱེ་བྱ་བ་དང་བྱེད་པ་གཉིས་
ལས་ལག་པས་ཕན་ཚུན་བཟུང་བར་བྱའོ། །ཞེས་དང་། འདུལ་བ་བསྡུས་པ་ལས། རྩྭ་ཀུ་
ཤ་ཅུང་ཟད་ལག་པས་བཟུང་བར་བྱའོ། །རྩྭ་བཏིང་བ་རྐང་པས་མནན་ཏེ། ཞེས་གསུངས་
པའི་ཕྱིར་ཏེ། གཉིས་པ་གྲུབ་སྟེ། གཞི་འགྲེལ་ལས། རྩ་དུར་བྷ་ཕན་ཚུན་དུད་པ་ཡོད་
པས་དགེ་འདུན་ཕན་ཚུན་སེམས་དྲངས་ཞིང་འདུད་པ་དེ་མཚོན་པར་གསུངས་པའི་ཕྱིར།
དེ་ནས་སྐོས་པས་རྩ་རྣམས་བསྡུས་ཏེ་གྲངས་སུ་བྱས་ཏེ་འདུད་པ་བྱས། དགེ་འདུན་
བཙུན་པ་རྣམས་གསན་དུ་གསོལ། བཀྲ་ཤིས་པའི་གནས་འདིར་དགེ་སློང་འདི་སྙེད་ཀྱིས་
དགག་དབྱེ་མཛད་དོ། །ཞེས་བརྗོད་ཅིང་། གཞན་གྱིས་ལེགས་པར་མཛད་དོ། །ཤིན་ཏུ་
མཛད་དོ། །ཞེས་བརྗོད་དགོས་པའི་ཕྱིར། དེས་དགེ་ཚུལ་ལའང་འདྲ།  ེའི་ལས་ཀྱི་བར་
གཉིས་པ་རྫས་ཀྱི་དགག་དབྱེ་ཡོད་དེ། བསྐོས་པའི་དགེ་སློང་གིས་རྫས་ཁབ་དང་
སྐུད་པ་སོགས་ཡན་ཆད་ཐོགས་ཏེ་དགེ་འདུན་ལ་ཚིག་གིས་གོ་བར་བྱས་ཏེ། དགག་དབྱེ་
བྱེད་པ་ཡིན་པའི་ཕྱིར་ཏེ། རྩ་བར། དེ་བླངས་ནས་ཚིག་གིས་སོ། །ཞེས་གསུངས་པའི་
ཕྱིར། དགུ་པ་སྒྲ་བཤད་ཡོད་དེ། དབྱར་ནང་དུ་ལྟུང་བ་གླེང་དྲན་དང་ནན་ཏུར་སོགས་
བྱེད་པ་དགག་པར་བྱས་པ་འབྱེད་པས་ན་ལྟུང་བའི་དགག་དབྱེ་དང་དེར་རྙེད་པ་བགོ་བ་
དགག་པར་བྱས་པ་དབྱེ་བར་བྱས་པས་ན་རྫས་ཀྱི་དགག་དབྱེ་དང༌། དབྱར་ནང་དུ་དེ་
དང་མཚམས་ལས་འདའ་བ་བཞི་དགག་པར་མཛད་པ་འདི་ནས་དེ་དབྱེ་བར་བྱས་པས་
ན་དགག་དབྱེ་ཞེས་བརྗོད་པ་ཡིན་པའི་ཕྱིར། 
གཉིས་པ་དམིགས་བསལ་ཡོད་དེ། ཡུལ་གྱི་དང་། དུས་དང་། ཡུན་གྱི་དང༌།
གནས་ཀྱི་དང་། རྟེན་གྱི་དང་། ཆོ་གའི་དམིགས་བསལ་རྣམས་སུ་ཡོད་པའི་ཕྱིར། ཡུལ་

གྱ་དེ་གསུམ་ཡོད་དེ། གཞི་བཞག་པ་ལྟུང་བ་ལྷག་མ་དང་སྤང་ལྟུང་མ་གླེང་ཞེས་འཇོག་
པ་དང་། གང་ཟག་བཞག་པ་ལྷ་སྦྱིན་ལ་གླེང་ལྟ་བུ་དང་། གཞི་དང་གང་ཟག་གཉིས་
(༤༦ན)འཇོག་པ་ལྷ་སྦྱིན་གྱི་ལྟུང་བ་མ་གླེང་ཞེས་པ་ལྟ་བུ་རྣམས་ཡིན་པའི་ཕྱིར། གཞི་
ལའང་ལྷག་མ་ཚུན་ཆད་ཡིན་གྱི་ཕམ་པ་བཞག་མི་རིགས་པའི་ཕྱིར་ཏེ། རྩ་བར། གཞི་
འམ་གང་ཟག་གམ་གཉིས་ཀ་བཞག་ནས་ཀྱང་ངོ་། །དེ་དག་ནོད་པར་བྱའོ། །བཞག་
པར་བྱ་བ་མཐའ་མ་གཏོགས་པ་ཉིད་ཁས་བླངས་པར་བྱའོ། །ཞེས་སོ། ། 
གཉིས་པ་དུས་དང་ཡུན་ཚད་གསུམ་སོགས་ཡོད་དེ། དེ་མཚན་མོ་བྱེད་ཀྱང་འདས་
ན་ཉི་མ་མ་ཤར་ཙམ་དང་། དགག་དགོས་ཀྱིས་དུས་སྔར་བྱེད་པ་དང་། སྔར་གཞན་དུ་
ཕྱིན་ནས་སླར་དུས་སུ་བྱེད་པ་དང༌། དུས་སུ་མ་གྲུབ་པ་ཕྱིས་སུ་བྱེད་པ་སོགས་ཡོད་པའི་
ཕྱིར་ཏེ། རྩ་བར། གནས་པར་མི་ནུས་པ་ཉིད་ཡིན་ན་སྤྱོད་ཡུལ་དུ་གྱུར་པའི་དགེ་སློང་ལ་
ཚོགས་ཀྱི་དགག་དབྱེ་བར་བྱའོ། །སོགས་དང་། 
ཡང་གསོ་སྦྱོང་གཉིས་སམ་གསུམ་ཐལ་བ་གྱུར་ན་དགག་དབྱེ་བྱའོ། །ཞེས་དང་།
གསུམ་པའི་ཤེས་བྱེད། རྩ་བར། བདག་ཉིད་ཀྱི་དངོས་པོར་མ་གྲུབ་ན་དཀྱིལ་འཁོར་པ་
དག་ཏུ་གསོ་སྦྱོང་བྱའོ། །ནས། དོང་བ་དག་ན་དགག་དབྱེ་བྱའོ། །ཞེས་གསུངས་པའི་
ཕྱིར། ཁྱབ་སྟེ། དགག་དབྱེའི་དུས་གསོ་སྦྱོང་བྱས་ནས་དེ་དག་སོང་བ་དང་རྗེས་སུ་གསོ་
སྦྱོང་གི་དུས་གཅིག་ཏུ་དགག་དབྱེ་བྱེད་པའི་ཕྱིར་ཏེ། ཊཱིཀྐ་ལས། འཐབ་ཀྲོལ་བྱེད་པ་དེ་
དག་གནས་དེ་ནས་དོད་པའི་འོག་ཏུ་གསོ་སྦྱོང་གི་དུས་སུ་དགག་དབྱེ་བྱའོ། །ཞེས་
གསུངས་པའི་ཕྱིར། 
གསུམ་པ་གནས་ཀྱི་གནས་སོགས་ཡོད་དེ། མཚམས་མ་བཅད་པར་དང་། གཞན་
གྱི་དབྱར་གནས་སུ་བྱེད་པ་གཉིས་ཡོད་པའི་ཕྱིར་ཏེ། རྩ་བར། མ་གྲུབ་ན་དཀྱིལ་འཁོར་

པ་ལྔའམ་དྲུག་ཏུ་བློ་མཐུན་པར་བྱའོ། །ཞེས་དང་། ཊིཀྐ་ལས། དགག་དབྱེ་བྱེད་པའི་ཚེ་
དཀྱིལ་འཁོར་པའི་མཚམས་ལྔའམ་དྲུག་ཏུ་བློ་མཐུན་པར་བྱ་ཞིང་དགག་དབྱེ་བྱའོ། །
ཞེས་སོ། །
བཞི་པ་རྟེན་གྱི་ཡོད་དེ། བསྐོས་པ་དེས་བསྐོས་པ་གཞན་མེད་ན་དགེ་སློང་གཞན་
གཅིག་གི་མདུན་དུ་དགག་དབྱེ་བྱས་ཀྱང་ཆོག་པའི་ཕྱིར་ཏེ། རྩ་བར། མེད་ན་གཞན་
ལའོ། །ཞེས་(༤༦བ)གསུངས་པའི་ཕྱིར། ཁྱབ་སྟེ། དགེ་སློང་དེ་དེའི་དགག་དབྱེ་བྱེད་པ་
པོ་ཡིན་པའི་ཕྱིར་ཏེ། རྟེན་གྱི་དམིགས་བསལ་ལོ། ། 
ལྔ་པ་ཆོ་གའི་བཞི་སོགས་ཡོད་དེ། ཆོ་ག་སྔགས་གསུམ་དང་། གཉིས་དང་། གཅིག་
དང་། ཆོགས་ཀྱི་དགག་དབྱེའི་ཚིག་ཉུང་ངུ་དང་། དགག་དབྱེ་བྱིན་རླབས་སོགས་ཡོད་
པའི་ཕྱིར་ཏེ། རྩ་བར། དགག་དབྱེ་གོ་བར་བྱ་བ་ལན་གསུམ་མོ། །ཞེས་དང་། གནོད་པ་
བྱུང་ན་གཉིས་སོ། །དེ་ཙམ་གྱིས་ན་ཡང་ལན་གཅིག་གོ །ཞེས་དང་། ལུང་གཞི་ལས།
དགག་དབྱེ་ལན་གཅིག་བཟླས་པ་ཡོད། དགག་དབྱེ་ལན་གཉིས་བཟླས་པ་ཡོད། དགག་
དབྱེ་ལན་གསུམ་བཟླས་པ་ཡོད། ཚོགས་ཀྱི་དགག་དབྱེ་ཡོད་དེ། །ཞེས་གསུངས་པའི་
ཕྱིར། ཚོགས་ཀྱི་དགག་དབྱེ་བསྡུས་པ་ནི། ལུང་གཞི་ལས། ཚེ་དང་ལྡན་པ་དག་དེང་དགེ་
འདུན་གྱི་དགག་དབྱེ་བཅོ་ལྔ་པ་ཡིན་མོད་ཀྱི་གང་གི་ཚེ་དགེ་འདུན་མཐུན་པ་རྙེད་པ་དེའི་
ཚེ་དགག་དབྱེ་བྱའོ། །ཞེས་བརྗོད་ནས་འདོད་པར་བྱའོ། །ཞེས་གསུངས་པའི་ཕྱིར།
ཊིཀྐས་སྔགས་རང་གིས་གསུང་ལ་འདི་ལྟར་ཡང་རུང་སྟེ། ཊཱིཀྐ་ལས་ཀྱང་། གནས་པར་
མི་ནུས་ན་དགེ་སློང་དང་ཕྲད་པ་ལ་ཚེགས་པའི་དགག་དབྱེ་བྱེད་བྱ་བས་གོ་བར་བྱ་བ་
འམ། ཕན་ཚུན་གོ་བར་བྱ་བས་དགག་དབྱེ་གོ་བར་བྱ་སྟེ་འགྲོ་བར་བྱའོ། །ཞེས་གསུངས་
པའི་ཕྱིར། མཚོ་ཊིཀ་གི་དགོངས་པའོ། །དགག་དབྱེའི་གོ་རིམ་ཡོད་དེ། དང་པོར་དགེ་

སློང་དེ་རྗེས་དགེ་ཚུལ་དེ་རྗེས་དགེ་སློང་མ་རྣམས་ཀྱིས་དགག་དབྱེ་བྱེད་པའི་ཕྱིར་ཏེ། རྩ་
བར། དེའི་འོག་ཏུ་དགེ་ཚུལ་རྣམས་ལ་དགག་དབྱེ་བྱའོ། །དེའི་འོག་ཏུ་དགེ་སློང་མ་
རྣམས་ལའོ། །ཞེས་གསུངས་པའི་ཕྱིར།
མཐའ་དཔྱད་པ་ལ་ཁ་ཅིག་ན་རེ། དབྱར་ཁས་མ་བླངས་པ་རྣམས་ཀྱིས་ཀྱང་དགག་
དབྱེ་བྱ་དགོས་ཟེར་ན་དེ་མི་འཐད་པར་ཐལ། དེ་ལ་དགག་རྒྱུ་དབྱེ་རྒྱུ་གཉིས་གང་ཡང་
མེད་པའི་ཕྱིར། དེར་ཐལ། དེས་དབྱར་ནང་དུ་ལྟུང་བ་གླེང་དྲན་དང་རྙེད་པ་བགོ་བ་དང་
མཚམས་ལས་འདའ་བ་དག་མ་བཀག་པའི་ཕྱིར། དེར་(༤༧ན)ཐལ། དེས་དབྱར་ཁས་
མ་བླངས་པའི་ཕྱིར། མ་ཁྱབ་ན། ཁྱིམ་བདག་དང་དབྱར་ཕྱི་མ་ཁས་ལེན་པ་དག་ལའང་
སྔ་མ་ལྟར་འབྱུང་བར་འགྱུར་ལ། རྩ་བར་ཡང་། དབྱར་གནས་པའི་དགེ་འདུན་ལ་མཐོང་
བ་དང་། ཞེས་སོགས་ཀྱིས་དམིགས་ཀྱིས་བསལ་བ་མི་འཐད་པར་ཐལ། འདིས་ཕྱོགས་
བཅུའི་དགེ་འདུན་ལ་དངོས་སུ་མིན་པས་མི་གནོད་ཀྱང་རྩ་འགྲེལ་དང་རིན་ཆེན་འཕྲེང་
བར་མི་སྣང་ངོ་། །
ཡང་ཁ་ཅིག་ན་རེ། དབྱར་ཁས་ལེན་གྱི་གནས་ཁོ་ནར་དགག་དབྱེ་དགོས་ཟེར་ན་
མི་འཐད་པར་ཐལ། བྱིན་གྱིས་རླབས་ཏེ་གཞན་དུ་སོང་བ་དེའི་དབྱར་གྱི་དགག་དབྱེ་
བྱེད་པ་དང་ལྷན་ཅིག་བྱས་པ་ཡང་རུང་བའི་ཕྱིར་ཏེ། དམིགས་བསལ་དག་གིས་གྲུབ་
པའི་ཕྱིར་རོ། །ཞིབ་ཆ་ཆོ་ག་སོགས་དུ་མ་ཡོད་དོ། །  
༑ སྨྲས་པ། ཐུབ་དབང་མཛེས་པའི་གཏེར་ཆེན་དེ་འཛུམ་ཞལ། །འོད་ཟེར་ཚོན་བརྒྱས་
ཕྱེ་བའི་སྙིང་རྗེའི་སྤྱན། །ཞི་བའི་གཟིགས་ནས་ལུས་ཅན་ཕན་བདེའི་སྒོ། །སྟོང་ཕྱེ་བསོད་
ནམས་ཕོ་བྲང་འདི་རྨད་བྱུང༌། །སངས་རྒྱས་དཔལ་འབྱོར་ཆོས་ཀྱི་ཡོན་ཏན་མཛོད། །དགེ་
འདུན་ཁྱད་འཕགས་འཇིག་རྟེན་ལེགས་བྱས་ཀྱང་། །ཚུལ་ཁྲིམས་འཛིན་མའི་གཞི་བྱས་

ལོ་ཏོག་ལྟར། །སྐྱེད་པའི་ཚུལ་འདིས་དུས་གསུམ་འཕགས་རྣམས་གཤེགས། །ཞེས་
པའང་བར་སྐབས་ཀྱི་ཚིགས་སུ་བཅད་པའོ།
བདེ་བར་གནས་པའི་རྐྱེན་སྤྱིར་བཤད་པ། 
 
༈ གཉིས་པ་བདེ་བར་གནས་པའི་རྐྱེན་བརྟེན་པ་ལ་གོས་གཞི་དང་། སྨན་གཞི་
གཉིས། དང་པོ་ལ་བག་ཡངས་དང་འབྲེལ་བའི་སྲ་བརྐྱང་དང་། འཚོ་བའི་ཡོ་བྱད་དང་
འབྲེལ་བའི་གོས་བཞི་དང་། དམིགས་བསལ་དང་འབྲེལ་བའི་ཀོ་ལྤགས་ཀྱི་གཞི་གསུམ་
ལས། དང་པོ་འཆད་པར་སྲ་བརྐྱང་འདིང་བར་བྱའོ། །ཞེས་སོགས་བྱུང༌། 
བག་ཡངས་དང་འབྲེལ་བའི་སྲ་བརྐྱང་བཤད་པ།  
 
སྤྱིའི་དོན་དང་། མཐའ་དཔྱད་པ་གཉིས། དང་པོ་ལ། དགོས་པ་དང་། གང་ཟག་
གང་གིས་འདིང་བ་དང་། གནས་དང་། དངོས་པོ་དང་། གདིང་བའི་བྱེད་པ་པོ་དང་།
བསམ་པ་དང་། ཆོ་ག་དང་། དུས་དང་། ཡུན་ཚད་(༤༧བ)དང་། སྒྲ་བཤད་དང་། བརྐྱང་
བ་དང་། དབྱུང་བ་དང་བཅུ་གཉིས་དང་། དང་པོ་དགོས་པ་འམ་ཕན་ཡོན་ཡོད་དེ། དགེ་
འདུན་གྱི་གནས་གཅིག་ཏུ་བསྡུ་བའི་དགོས་པ་དང་། འཆང་འབྲལ་འཇོག་གསུམ་དང་།
གོས་སློང་བ་དང་། ཡང་ཡང་ཟ་བ་དང་། འདུས་ཤིང་ཟ་བ་དང་། མ་སྨྲས་པར་གྲོང་དུ་
འགྲོ་བ་སོགས་ལ་ལྟུང་བ་མི་འབྱུང་བའི་དགོས་པ་ཡོད་ལ། སྦྱིན་བདག་གི་གོས་ཐམས་
ཅད་ཀྱིས་ལོངས་སྤྱོད་པའི་བསོད་ནམས་ཆེན་པོ་འབྱུང་བའི་ཕྱིར། དང་པོ་གྲུབ་སྟེ། ཀརྨ་

ཤ་ཏམ་དང་། ཊིཀྐ་ལས། གནས་བསྡུ་བ་དང། དགེ་སློང་རྣམས་བདེ་བར་གནས་པར་
བགྱི་བ་དང། སྦྱིན་པར་བྱ་བའི་ཆོས་རྣམས་ཡོངས་སུ་སྤྱད་པར་བྱ་བའི་སླད་དུ། ཞེས་
གསུངས་པའི་ཕྱིར།
གཉིས་པ་གྲུབ་སྟེ། རྩ་བར། སྲ་བརྐྱང་བཏིང་ན་ནི་ཡང་ཡང་ཟ་བ་དང་། འདུས་
ཤིང་ཟ་བ་དང་། མ་སྨྲས་པར་གྲོང་དུ་འགྲོ་བ་དང་། ཞེས་སོགས་སོ། །གསུམ་པ་གྲུབ་སྟེ།
རང་གི་རྣམ་བཤད་ལས་ངོ་བོ་གཅིག་པའི་གདིང་བར་འགྱུར་བ་དེ་འདིར་གཏོགས་པའི་
དགེ་འདུན་མཐའ་དག་ལ་ཁྱབ་པར་བྱེད་པ། ཞེས་གསུངས་པའི་ཕྱིར། ལ་མའི་མཎ་
གཉིས་པ་གང་ཟག་གང་གིས་འདིང་བ་ཡོད་དེ། ཆོས་བཅུ་གཅིག་དང་ལྡན་པའི་
དགེ་སློང་གིས་འདིང་བའི་ཕྱིར། ཆོས་བཅུ་གཅིག་ཡོད་དེ། བསྙེན་རྫོགས་ཀྱི་སྡོམ་པ་རྣམ་
དག་དང་ལྡན་པ། ལྟ་མཚན་མཐུན་པ་དང་། ཕྱེ་ཚེ་ཆོས་མིན་ཕྱོགས་མ་ཡིན་པ། ཐ་སྙད་
གསུམ་དང་ལྡན་པ། ས་གཞན་ན་གནས་པ་མིན་པ། ས་གཞན་ན་གནས་པའི་རྒྱུ་ལ་
གནས་པ་མིན་པ་སྟེ་ལས་ཐམས་ཅད་ལ་དགོས་པའི་ཐུན་མོང་གི་ཆོས་བདུན་དང་། དབྱར་
ཁས་བླངས་པ་དང་། མ་རལ་བ་དང་། དབྱར་སྔ་མ་ཁས་བླངས་པ་དང་། གནས་དེར་
ཁས་བླངས་པ་སྟེ་འདིའི་ཐུན་མོང་མ་ཡིན་པ་བཞི་དང་བཅུ་གཅིག་ཡོད་པའི་ཕྱིར། དང་
པོ་ལྔ་གྲུབ་ཟིན། ཕྱི་མ་དྲུག་གྲུབ་སྟེ། རྩ་བར། དབྱར་གནས་པར་ཁས་བླངས་པ་དང་།
དབྱར་རལ་བ་དང་། དབྱར་ཕྱི་མར་གནས་པར་ཁས་བླངས་པ་དང་། དབྱར་གནས་
གཞན་དུ་གནས་པར་ཁས་བླངས་(༤༨ན)པ་དག་དེ་མི་འབྱུང་ངོ་། །ས་གཞན་ན་གནས་པ་
དག་ལ་ཡང་ངོ་། །དེ་དག་འཐོབ་པ་ཡིན་ན་མི་འབྱུང་ངོ་། །ཞེས་གསུངས་པའི་ཕྱིར།
གསུམ་པ་གནས་ཡོད་དེ། དབྱར་སྔ་མ་ཁས་བླངས་པའི་གནས་དེར་འདིང་བའི་
ཕྱིར་རོ། །དམིགས་བསལ་ཡོད་དེ། གཙུག་ལག་ཁང་སོ་སོར་ཁས་བླངས་ཀྱང་། སྲ་

བརྐྱང་མཚམས་པོ་ཆེ་གཅིག་བཅད་དེ་གནས་དེ་གཉིས་གང་རུང་དུ་གཅིག་བཏིང་བས་
ཆོག་པ་ཡོད་པའི་ཕྱིར་ཏེ། རྩ་བར། དེ་ནི་བཏིང་བའི་ཚེ་དེ་ན་གནས་པ་དེ་ཉིད་ཡིན་ནོ། །
ཞེས་གསུངས་པའི་ཕྱིར།
བཞི་པ་དངོས་པོ་ཁྱད་པར་བཞི་ལྡན་དགོས་ཏེ། རྒྱུའི་ཁྱད་པར། ངོ་བོའི་ཁྱད་པར།
གྲངས་ཀྱི་ཁྱད་པར། བདག་པོའི་ཁྱད་པར། བཞི་དགོས་པའི་ཕྱིར། དང་པོ་ཡོད་དེ།
དབྱར་ནས་སྲ་བརྐྱང་ཚུན་ཆད་དུ་རྙེད་པ་དང་། གོས་ཀྱི་རྙེད་པ་ཡིན་པ་དང་། དགེ་
འདུན་སྤྱིར་དབང་བའི་རུང་བ་ཚད་ལྡན་གྱི་ཆོས་གོས་གསུམ་དགོས་པའི་ཕྱིར་ཏེ། རྩ་
བར། དངོས་གཞིའི་དུས་ཀྱི་དགག་དབྱེའི་མཐར་དབྱར་གྱི་རྒྱུ་ལས་བྱུང་བ་གདིང་བའི་ཉི་
མའི་མཐའ་གྲུབ་པ་གོས་ཀྱི་རྙེད་པར་གྲུབ་པའི་ཆོས་གོས་གསུམ་མོ། །དགེ་འདུན་
བགྱིའོ། །ཞེས་གསུངས་པའི་ཕྱིར། 
གཉིས་པ་ངོ་བོའི་ཁྱད་པར་ཡོད་དེ། རུང་བ་དང་ཚད་དང་ལྡན་པ་གཉིས་དགོས་
པའི་ཕྱིར། རུང་བ་གསུམ་ལྡན་དགོས་ཏེ། རྒྱུ་དབྱིབས་ཁ་དོག་གསུམ་གྱི་སྒོ་ནས་རུང་བ་
ཅིག་དགོས་པའི་ཕྱིར། དང་པོ་གྲུབ་སྟེ། རྒྱུ་སྤངས་པ་བྱུང་བ་དང་། མ་བརྟགས་པ་དང་།
བྲལ་ཕྲད་གསུམ་མ་ཡིན་པ་ཅིག་དགོས་པའི་ཕྱིར་ཏེ། རྩ་བར། སྤངས་པ་དང་རྒྱུ་མ་
བརྟགས་པ་དང་བྲལ་ཕྲད་མ་ཡིན་པའོ། །ཞེས་གསུངས་པའི་ཕྱིར། 
གཉིས་པ་དབྱིབས་ཀྱི་རུང་བ་ཡོད་དེ། བཤད་བརྡབ་མ་བྱས་པའི་སྤུང་ཅན་ཉེར་
ཉེར་དང་ཡ་ཡོད་དང་བར་དམུགས་པ་དང་ཟེགས་པ་དང་དེ་དག་མིན་པའི་ལྷན་ཅིག་ལ་
སོགས་པ་རྣམས་ཀྱང་མི་རུང་བའི་ཕྱིར་ཏེ། རྩ་བར། བཤད་བརྡབས་མ་བྱས་པ་དང་།
ཡ་ཡོར་མ་གྱུར་པ་དང་། མ་དམུགས་པ་དང་མ་ཟེགས་པའོ། །ཞེས་དང་། (༤༨བ)ཡང་དེ་
ཉིད་ལས། ། མཐུད་མ་ཅན་དང་ལྷན་རིང་ཅན་དང་ལྷན་པ་ཅན་དང་ཆ་ག་ཅན་དང་

གཟུངས་ཅན་མིན་པའོ། །ཞེས་གསུངས་པའི་ཕྱིར། གསུམ་པ་ཁ་དོག་རུང་བ་ཡོད་དེ།
རུང་བས་ཁ་བསྒྱུར་བ་དགོས་པའི་ཕྱིར་ཏེ། རྩ་བར། ཁ་བསྒྱུར་བའོ། །ཞེས་གསུངས་
པའི་ཕྱིར། 
ཌ གཉིས་པ་ཚད་ཡོད་དེ། ཆོས་གོས་གསུམ་གྱི་ཆེ་ཚད་དམ་དེ་ལས་ལྷག་པའང་རུང་
བའི་ཕྱིར་ཏེ། བག་ཡང་གི་གོས་ཡིན་པའི་ཕྱིར་ཏེ། རྩ་བར། ཆོས་གོས་གསུམ་མོ། །ཞེས་
དང་། དྲས་ཤིང་དྲུབས་པའིའོ། །ཟིན་པའོ། །ལྔ་པའོ། །ལྷག་པ་ཡང་ངོ༌། །ཞེས་གསུངས་
པའི་ཕྱིར། ཁྱབ་སྟེ། ཚད་ལྷག་པའང་ཡོད་པའི་ཕྱིར་ཏེ། ཊིཀྐ་ལས། ལྔ་པའོ་ཞེས་པ་ནི་
སྲིད་དུ་ཁྲུ་ལྔ་པ་སྟེ། ནས། ལྷག་པ་ཡང་ཞེས་བྱ་བ་ནི་ཁྲུ་ཚད་ལྷག་པ་དང་སུམ་ཕྲུག་ལྷག་
པ་ཡང་རུང་སྟེ། ཞེས་གསུངས་པའི་ཕྱིར། གྲངས་ཡོད་དེ། ཕའི་ནི་ཆོས་གོས་གསུམ་ཕྲུག་
གཅིག་ནས་དུ་མ་ཡང་རུང་ལ་མའི་ཡང་ཆོས་གོས་ལྔ་ཕྲུག་གཅིག་ནས་དུ་མའི་བར་རུང་
བའི་ཕྱིར། དེར་ཐལ། དེ་དག་ལས་གྲངས་མང་བ་སྦྱིན་བདག་གི་སླད་དུ་རུང་བའི་ཕྱིར་
ཏེ། རྩ་བར། ལྷག་པ་ཡང་ངོ་། ཞེས་པའི་ལྷག་པ་ལ་གྲངས་ལྷག་པ་ཡང་ཡོད་པའི་ཕྱིར་
ཏེ། ཊིཀྐ་ལས། སུམ་ཕྲུག་ལྷག་པ་ཡང་རུང་བ་སྟེ། ཞེས་དང་། ཊིཀྐ་ལས། དགེ་འདུན་
ནང་ན་ཉུང་བ་དགེ་སློང་བཞི་ཡོད་ན་དེའི་ཕྱིར། དགེ་སློང་བཞིའི་ཚད་ཀྱི་ཆོས་གོས་
གསུམ་ཕྲུག་བཞི་མན་ཆད་གདིང་བར་བྱའོ། །ནས། དེ་ལྟ་བས་ན་ཆོས་གོས་གསུམ་ཕྲུག་
ཇི་སྙེད་འབྱོར་པ་དེ་སྙེད་ཀྱང་གདིང་དུ་རུང་ངོ་། །ཞེས་གསུངས་པའི་ཕྱིར།
བཞི་པ་བདག་པོའི་ཁྱད་པར་དགེ་འདུན་གྱི་ཡིན་པ་དགོས་ཏེ། གང་ཟག་གི་ཆོས་
གོས་མི་རུང་བའི་ཕྱིར་ཏེ། ལུང་གཞི་ལས། བཙུན་པ་གང་ཟག་གི་སྣམ་སྦྱར་ཆོས་གོས་
གཏན་པར་རུང་ངམ། ཉེ་བར་འཁོར་མི་རུང་ངོ༌། །གལ་ཏེ་དགེ་འདུན་ལ་ཕུལ་ན་རུང་
ངོ་། །བླ་གོས་དང་། མཐང་གོས་ཡང་དེ་བཞིན་ནོ། །ཞེས་གསུངས་པའི་ཕྱིར།

ལྔ་པ་བྱེད་པ་པོ་ཡོད་དེ། དགེ་སློང་ཁྱད་པར་བཅུ་གཅིག་དང་ལྡན་པ་གསོལ་གཉིས་
ཀྱི་(༤༩ན)ལས་ཀྱིས་བསྐོས་པ་དེས་སྲ་བརྐྱང་འདིང་བར་བྱེད་པའི་ཕྱིར། བྱེད་པ་པོ་
གྲངས་ཡོད་དེ། ཆོས་གོས་གསུམ་ཕྲུག་ཇི་སྙེད་བཏིང་བ་དེ་སྙེད་ཀྱི་བྱེད་པ་པོ་བསྐོ་བའི་
ཕྱིར་ཏེ། རྩ་བར། དེ་སྙེད་པའི་འདིང་བ་བྱེད་པའོ། །ཞེས་དང་། ཊིཀྐ་ལས། ཆོས་གོས་
གསུམ་ཕྲུག་དེ་ཇི་སྙེད་ཡོད་པ་དེ་སྙེད་ཀྱི་གདིང་བར་བྱེད་པའི་དགེ་སློང་ཡང་བསྐོ་བར་
བྱའོ་ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར།  
དྲུག་པ་བསམ་པ་ཡོད་དེ། སྦྱར་བའི་དུས་སུ་འདིང་བར་འགྱུར་རོ་སྙམ་པ་དང་།
དངོས་གཞིའི་དུས་སུ་འདིང་ངོ་སྙམ་པ་དང་། མཇུག་ཏུ་དེ་བཏིང་ངོ་སྙམ་དུ་སེམས་བསྐྱེད་
པ་དེ་ཡིན་པའི་ཕྱིར་ཏེ། རྩ་བར། མནོས་པ་དང་རང་བྱེད་པ་དང་དེའི་མཇུག་དག་ཏུ་གོ་
རིམ་བཞིན་དུ་གདིང་བར་འགྱུར་རོ། །གདིང་ངོ་། །བཏིང་ངོ་སྙམ་དུ་སེམས་བསྐྱེད་པར་
བྱའོ། །ཞེས་གསུངས་པའི་ཕྱིར།  
བདུན་པ་ཆོ་ག་ལ་སྦྱོར་དངོས། མཇུག་གསུམ་ལས། སྦྱོར་བ་ལ་གསུམ་ཡོད་དེ།
གང་ཟག་སོ་སོའི་དང་། ཆོགས་པའི་དང་། གདིང་བར་བསྐོས་པའི་བྱ་བའི་ཆོ་ག་གསུམ་
ཡོད་པའི་ཕྱིར། དང་པོ་གྲུབ་སྟེ། ཚེས་བཅུ་དྲུག་ལ་དགེ་སློང་རྣམས་རང་རང་གི་ཆོས་
གོས་ཀྱི་བྱིན་རླབས་དབྱུང་བར་བྱེད་པ་ཡིན་པའི་ཕྱིར། རྩ་བར། དེ་ནི་ཆོས་གོས་གཞན་
བྱིན་གྱིས་རླབས་པ་ཡིན་པས། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། དེ་
ལ་བྱ་བ་བཞི་ཡོད་པའི་ཕྱིར། དེར་ཐལ། ཞག་མ་ལོན་པར་ཚོགས་པས་མོས་པར་བྱ་བ་
དང་། མཚམས་ནང་དུ་བློ་མཐུན་བྱ་བ་དང་། གསོལ་གཉིས་ཀྱི་ལས་ཀྱིས་སྲ་བརྐྱང་
གདིང་བ་བསྐོ་བ་དང་། གསོལ་བ་འབའ་ཞིག་པའི་ལས་ཀྱིས་དེར་གཏོད་པ་རྣམས་ཡོད་
པའི་ཕྱིར་ཏེ། རྩ་བར། ཞག་མ་ལོན་པར་ཆགས་པས་མོས་པར་བྱའོ། །མཚམས་ཀྱི་ནང་

དུ་བློ་མཐུན་བྱའོ། །གདིང་བ་ཡང་ངོ་། །གང་ལ་དེ་འབྱུང་བའོ། །དེ་ལ་གཏད་པར་བྱའོ། །
གསོལ་བ་བྱས་ཏེའོ། །ཞེས་གསུངས་པའི་ཕྱིར། 
༑ རྩ་རྟགས་གསུམ་པ་གྲུབ་སྟེ། དགེ་སློང་(༤༩བ)བསྐོས་པ་དེས་བཀྲུ་དྲུབ་ཁ་སྒྱུར་
བའི་ལས་གསུམ་དང་སྲ་བརྐྱང་ཀྱི་སེམས་གསུམ་སྐྱེད་པ་དང༌། སྲ་བརྐྱང་འདིང་བར་
དགེ་འདུན་ལ་བརྗོད་པ་དང་། དགེ་འདུན་འདུ་བའི་སྐབས་སྒྲུབ་པ་བཞི་ཡོད་པའི་ཕྱིར་
ཏེ། རྩ་བར། བཀྲུ་བ་དང་དྲུབ་པ་དང་། ཁ་བསྒྱུར་བ་དག་ལ་དེས་སྔོན་དུ་འགྲོ་བར་
བྱའོ། །ཞེས་དང༌། འདིང་བར་འགྱུར་རོ། །སོགས་དང༌། ཚེ་དང་ལྡན་པ་དག་བདག་སང་
སྲ་བརྐྱང་གདིང་བར་འགྱུར་གྱི་ཁྱེད་ཅག་རང་རང་གི་ཆོས་གོས་རྣམས་དབྱུང་བར་བྱའོ་
ཞེས་ཚོགས་པ་ལ་བརྗོད་པར་བྱའོ། །འདུ་བའི་སྐབས་རྗེས་སུ་བསྒྲུབ་པར་བྱའོ། །ཞེས་
གསུངས་པའི་ཕྱིར།
གཉིས་པ་དངོས་གཞིའི་ཆོ་ག་བྱེད་ཚུལ་ཡོད་དེ། ཚེས་བཅུ་དྲུག་གི་སྔ་དྲོ་གཙུག་
ལག་ཁང་བྱི་དོར་བྱས་པར་བསྐོས་པ་དེས་གཎྜི་བརྡུང་ནས་དགེ་འདུན་འདུ་བའི་སྒྲུབ་པ་
ཡན་ཆད་བྱས་ཏེ། བསྐོས་པ་དེས་གཟེབ་ཀྱི་སྒྲོག་མར་བཏིང་བའི་སྲ་བརྐྱང་དེ་ཉིད་མེ་
ཏོག་དང་དྲི་དང་བདུག་པས་མཆོད་པ་དང་ལྷན་ཅིག་ཕང་བར་ཐོགས་ཏེ་དགེ་འདུན་ལ་
དང་པོར་འང་འདིང་ངོ༌། །ཞེས་སྔགས་ལན་གསུམ་བཟླས་པ་ཡིན་པའི་ཕྱིར། སྔགས་
ཡོད་དེ། བཙུན་པ་རྣམས་གསན་དུ་གསོལ། ཆོས་གོས་འདི་ནི་སྲ་བརྐྱང་དུ་བློ་མཐུན་
པར་བགྱི་བ་ལགས། བདག་དགེ་སློང་མིང་འདི་ཞེས་བགྱི་བ་ནི་སྲ་བརྐྱང་འདིང་བར་
བསྐོས་པ་ལགས་ཏེ། འདི་ལྟར་གནས་བསྡུ་བ་དང་། དགེ་སློང་རྣམས་བདེ་བར་གནས་
པར་བགྱི་བ། སྦྱིན་པ་པོ་རྣམས་ཀྱི་སྦྱིན་པར་བྱ་བའི་ཆོས་ཡོངས་སུ་སྤྱད་པའི་སླད་དུ།
བདག་སྲ་བརྐྱང་འདིང་བ་དགེ་སློང་མིང་འདི་ཞེས་བགྱི་བས་ཆོས་གོས་འདི་དགེ་འདུན་

གྱི་སྲ་བརྐྱང་དུ་གདིང་བར་བགྱིའོ། །གནས་གང་དུ་སྲ་བརྐྱང་བཏིང་བར་ཆོས་གོས་རྙིང་
པ་རྣམས་དང་ཡང་འབྲལ་བར་མི་འགྱུར་ན་གསར་པ་རྣམས་ལྟ་ཅི་སྨོས། ཞེས་པ་དེ་ཡིན་
པའི་ཕྱིར་ཏེ། རྩ་བར། དྲི་དང་མེ་ཏོག་གི་མཆོད་ཅིང་བདུག་སྤོས་དྲི་ཞིམ་པོས་འདུག་པ་
དུ་མ་གཟེབ་ཀྱི་སྤྲོག་མར་ལྷན་ཅིག་བཞག་པ་(༥༠་ན)ཐོགས་ཏེ་རྒན་རིམས་སུ་གདིང་བ་
བསྒྲུབ་པར་བྱའོ། །ནས། ལན་གསུམ་བཟླས་པས་སོ། །གདིང་ངོ་། །ཞེས་སོ། །ཞེས་
གསུངས་པའི་ཕྱིར། 
གསུམ་པ་མཇུག་ཆོག་ཡོད་དེ། དེའི་འོག་ཏུ་བསྐོས་པའི་དགེ་སློང་དེས་སྲ་བརྐྱངས་
བཏིང་བའི་སྤྲོག་མ་ཕང་དུ་རྒན་རིམ་ནས་རིམ་པས་དགེ་སློང་རེ་རེའི་མདུན་དུ་སྔགས་
དེའི་སྲ་བརྐྱང་བཏིང་ལགས་ཏེ་ཞེས་པར་བསྒྱུར། ལན་གསུམ་གསུམ་བཟླས་ཤིང༌། དགེ་
སློང་རེ་རེས་ཀྱང་ལེགས་པར་བཏིང་ངོ་། །འདི་ལ་རྙེད་པ་དང་ཕན་ཡོན་གང་ཡོད་པ་དེ་
བདག་གི་ཡང་ཡིན་ནོ་སྙམ་དུ་ཡི་རངས་དང་བསྔགས་བརྗོད་དགོས་པའི་ཕྱིར་ཏེ། རྩ་
བར། དགེ་སློང་རེ་རེའི་མདུན་དུ་འདུག་ཏེ་བཏིང་ངོ་ཞེས་གོ་བར་བྱའོ། །ནས། འདི་ལ་
རྗེས་སུ་ཡི་རངས་པ་ནི་ཉམས་སུ་མྱོང་བ་དང་འདྲའོ། །ཞེས་གསུངས་པའི་ཕྱིར། ལ་ལས་
དངོས་མཇུག་ནོར་འདུག་གོ ། མ་ཡུ་ཌཌ་ཀ་བརྩོན་ཞེའ་ཁརཀ་རཌ་རི་ར་གི་འགོ་
བརྒྱད་པ་དུས་ཡོད་དེ། སྟོན་ཟླ་འབྲིང་པོའི་ཉའི་ཕྱི་དེ་ཉིན་ཡར་ངོ་སྔོན་འགྲོའི་ཚེས་
བཅུ་དྲུག་ལ་འདིང་བའི་ཕྱིར་ཏེ། རྩ་བར། ཚེས་བཅུ་དྲུག་ལའོ། །སྟོན་ཟླ་འབྲིང་པོའི་
འོ། །ཞེས་གསུངས་པའི་ཕྱིར། 
དགུ་པ་ཡུན་ཚད་ཡོད་དེ། སྨིན་དྲུག་ཟླ་བའི་མར་ངོ་སྔོན་འགྲོའི་མར་ངོའི་ཚེས་གཅིག་
ནས། དབོ་ཟླའི་ཉའི་བར་ཟླ་བ་རིལ་པོ་ལྔར་བཏིང་བའི་ཕྱིར་ཏེ། མེ་ཏོག་ཕྲེང་རྒྱུད་ལས།
སྨིན་དྲུག་ནས་ནི་ཁྲ་ཡི་བར། །སྲ་བརྐྱང་གདིང་བའི་དུས་སུ་གསུངས། །ཞེས་དང་། ལུང་

གཞི་ལས། ཇི་སྲིད་དུ་ཆོས་གོས་གཏན་པར་གདིང་བར་བགྱི། ཟླ་བ་ལྔའི་བར་དུའོ། །
ཞེས་གསུངས་པའི་ཕྱིར། 
བཅུ་པ་སྒྲ་བཤད་ཡོད་དེ། སྲ་བའམ་གཏན་པ་ནི་འོག་གཞི་སྤང་ལེབ་བམ་སྤྲོག་མ་
ལྟ་བུ་གཙོ་བོ་ཡིན་ལ། དེའི་སྟེང་དུ་ཆོས་གོས་གསུམ་བརྐྱངས་པས་ན་སྲ་བརྐྱང་ཞེས་
བརྗོད་པའི་ཕྱིར། འོག་གཞིར་མ་ཟད་ཆོས་གོས་ལ་ཡང་སྲ་བ་འཇུག་སྟེ། བྲམ་ཟེ་བུ་མོས་
ཞུས་པ་ལས། གོས་ཞིག་པ་གཏན་པར་བཏིང་ན་གཏན་པ་མ་ཡིན་པའོ། །ཞེས་གསུངས་
པའི་ཕྱིར།  
དེས་ན་ཆོས་གོས་གསུམ་ལ་སྲ་བརྐྱང་ཞེས་པའི་མིང་བཏགས་ནས་(༥༠་བ)འཇུག་
སྟེ། འདིའི་སྲ་བ་དང་གཏན་པ་ཕལ་ཆེར་དོན་གཅིག་ཅིང་། དེ་གཉིས་དགེ་འདུན་སྤྱིའི་
བྱིན་གྱིས་རླབས་པའི་ཆོས་གོས་གསུམ་ལ་གཏན་པ་ཞེས་བཏགས་ནས་འཇུག་པའི་ཕྱིར།
དང་པོ་གྲུབ་སྟེ། རྩ་བར། ས་ལ་ཆོས་གོས་བཏིང་བར་མི་བྱའོ། །དེའི་དོན་དུ་གཏན་པ་
བྱའོ། །ཤིང་ལས་བྱས་པ་འམ། སོགས་གསུངས་པའི་ཕྱིར། 
གཉིས་པ་གྲུབ་སྟེ། ཞུ་བ་ལས། གཏན་པ་ཞེས་བྱ་བའི་དོན་ཇི་ལྟ་བུ་ལགས། གཏན་
པ་ནི་གོས་ལ་བྱ་སྟེ། གོས་གང་དགེ་འདུན་གྱི་གཏན་པར་བཏིང་བའོ། །ཨུ་པ་ལི། གོས་
ནི་གཏན་པའོ། །ཞེས་གསུངས་པའི་ཕྱིར། དེ་དེ་ལ་གདགས་རུང་སྟེ། གཏན་པ་དང་འདྲ་
བའི་རྒྱུ་མཚན་གྱིས་ཡིན་པའི་ཕྱིར། དཔེར་ན། སྨན་བྱ་རོག་རྐང་བཞིན་ནོ། །བཏགས་
པའི་དགོས་པ་བཞི་ཡོད་དེ། བཏིང་བའི་ཚེ་ཆོས་གོས་ཁ་དོག་གཅིག་པ་ལྟར་གཏིང་བ་པོ་
རྣམས་བློ་གཅིག་པ་དང་། ཆོས་གོས་ལ་སྣམ་ཕྲན་དང་གླེགས་བུ་དུ་མ་གནས་པ་ལྟར་
གདིང་བ་པོ་དུ་མའི་ཆོས་གོས་དུ་མའི་བྱིན་རླབས་གནས་པ་དང་། དེར་ཆོས་གོས་གསུམ་
བརྐྱང་བ་ལྟར་འདིང་བ་པོ་ལྟུང་བ་བཅུ་བཞི་སོགས་ལ་བག་ཡངས་བྱེད་པ་དང་། གཏན་

པ་དང་ཆོས་གོས་ཚད་འདྲ་བ་ལྟར་རྙེད་པ་དགེ་འདུན་ལ་ཁྱད་པར་འདྲ་བའི་ཕྱིར། དངོས་
ལ་གནོད་བྱེད་ཡོད་དེ། སྤང་ལེབ་བམ་སྤྲོག་མ་མ་ཡིན་པའི་ཕྱིར། ཁྱབ་སྟེ། གཏན་པ་
འོག་གཞིའི་མིང་དངོས་ཡིན་པའི་ཕྱིར་ཏེ། རྩ་བར། ས་ལ་ཆོས་གོས་གདིང་བར་མི་བྱའོ། །
དེའི་དོན་དུ་གཏན་པ་བྱའོ། །ཤིང་ལས་བྱས་པ་འམ་སྨིག་མ་ལས་བྱས་པ་གྲུ་བཞི་གཏོད་
པའི་ཕྱིར། ཐ་གུ་གཞུག་པའི་བུ་ག་གཏོད་པ་ནི་དེ་ཞེས་བྱའོ། །ཆོས་གོས་ཇི་ཅེས་པར་
རོ། །ཞེས་གསུངས་པའི་ཕྱིར། 
བཅུ་གཅིག་པ་སྲ་བརྐྱང་བཏིང༌ བ་བརྐྱང་ཚུལ་ཡོད་དེ། གདིང་བར་བསྐོས་པའི་
དགེ་སློང་གིས་སྐྱོང་ལ་དེ་ཤི་བ་འམ་བབས་ན་སྲ་བརྐྱང་སྦེད་པ་པོ་བསྐོས་ནས་དེས་སྐྱང་
བ་ཡིན་ཅིང་། བསྐྱང་ཚུལ་དུས་སུ་བསང་བསྲང་སྤྲུགས་སོགས་བྱེད་པ་ཡིན་པའི་ཕྱིར་ཏེ།
རྩ་བར། དུས་དུས་སུ་བསང་བར་(༥༡ན)བྱ། བསྲང་བར་བྱ། སྤྲུགས་པར་བྱའོ། ཁྱིམ་དུ་
བ་ཅན་དང་རྡུལ་ཅན་དུ་གཞུག་པར་མི་བྱའོ། །ཞེས་སོགས་གསུངས་པའི་ཕྱིར།
བཅུ་གཉིས་པ་དབྱུང་བ་ལ་གཉིས་ཡོད་དེ། བཅོས་མའི་དབྱུང་བ་དང་། སྲ་བརྐྱང་
ཀྱི་བྱིན་རླབས་རང་ཞིག་ཏུ་སོང་བས། རང་ཡིན་པ་རྗེས་སུ་འཇུག་འབྲལ་གྱི་དབྱུང་བ་
གཉིས་ཡོད་པའི་ཕྱིར་ཏེ། རྩ་བར། དབྱུང་བ་ནི་རྣམ་པ་གཉིས་ཏེ། རང་འཇུག་པ་དང་
བྲལ་བ་དང་། བཅོས་མའོ། །ཞེས་གསུངས་པའི་ཕྱིར། བཅོས་མའི་དབྱུང་ཚུལ་ལ་ཁྱད་
པར་དྲུག་ཡོད་དེ། གང་ཟག་དགེ་འདུན་ཁྱད་པར་གསུམ་ལྡན་གྱིས་ངོ་བོ་ཆོས་གོས་
གསུམ་ལ་དགེ་འདུན་གྱི་ཆོས་གོས་སུ་བྱིན་གྱིས་རླབ་པ་དེ་དབྱུང༌། 
གནས་མཚམས་ནང་དེར་བསམ་པ་དབྱུང་ངོ་སོགས་ཀྱིས། ཚོ་ག་གསོལ་བཞིའི་
ལས་ཀྱིས། དུས་དབྱུང་དུས་ལས་སྔ་བར་དང་། དུས་སོགས་སུ་ཉ་ཤི་གང་རུང་དང་བསྟུན་
དགོས་པའི་ཕྱིར་ཏེ། རྩ་བར། གསོ་སྦྱོང་གི་མཐའ་མིན་པ་ལ་མི་བྱའོ། །དབྱུང་བ་ཡང་

ངོ་། །ཞེས་གསུངས་པའི་ཕྱིར། 
གཉིས་པ་རང་འཇུག་བྲལ་ལ་གཉིས་ཡང་ཡོད་དེ། དགེ་འདུན་མཐའ་དག་གདིང་།
གང་ཟག་སོ་སོའི་གཉིས་ཡོད་པའི་ཕྱིར། དང་པོ་ལ་བདུན་ཡོད་དེ། སྲ་བརྐྱང་མཚམས་
ཀྱི་ཕྱི་རོལ་ཁྱེར་བ་དང་། སྲུང་མཁན་མེད་པར་སྐྱ་རེངས་ཤར་བ་དང་། བཏིང་བའི་དངོས་
པོ་བརླག་པ་དང་། བྱེད་པོ་དགེ་སློང་མིན་པར་གྱུར་བ་དང་། རེ་བ་ཆད་པ་དང་། དུས་
མིན་པར་ཤེས་ནས་གསོ་སྦྱོང་བྱས་པ་དང་། འཕེན་པ་ཟད་པ་རྣམས་སུ་ཡོད་པའི་ཕྱིར་ཏེ།
རྩ་བར། རང་འཇུག་པ་དང་བྲལ་བ་ནི་སྲ་བརྐྱང་གིས་མཚམས་གཞན་དུ་ཕྱིན་པ་དང་
བྱིན་གྱིས་རློབ་པ་མེད་པར། སོགས་སོ། ། 
 
མ་མ་སུམ་ཅུ་ངོས་བཟུང་ཚུལ། 
གཉིས་པ་གང་ཟག་སོ་སོའི་འཇུག་བྲལ་གཉིས་སུ་ཡོད་དེ། མ་མ་སུམ་ཅུའི་རང་
འཇུག་བྲལ་དང་། གང་ཟག་ཞིང་མིན་པར་གྱུར་པའི་དེ་གཉིས་ཡོད་པའི་ཕྱིར། དང་པོ་
མ་མ་སུམ་ཅུ་ཡོད་དེ། མཚམས་ལ་རེ་བ་མེད་པའི་མ་མ་བརྒྱད། མཚམས་ལ་ཡིད་གཉིས་
ཟ་བའི་མ་མ་བརྒྱད། མཚམས་ལ་རེ་བ་ཡོད་པའི་མ་མ་བརྒྱད་(༥༡བ)རྙེད་པར་ཡིད་
གཉིས་ཟ་བའི་མ་མ་དྲུག་རྣམས་ཡོད་པའི་ཕྱིར། དང་པོ་མཚམས་ལ་རེ་བ་མེད་པའི་མ་
མ་བརྒྱད་ཡོད་དེ། སྦྱོར་བས་འགྲོ་བའི་བཞི་དང༌། ངེས་པའི་མ་བཞི་ཡོད་པའི་ཕྱིར། དང་
པོ་བཞི་ཡོད་དེ། འབྲེལ་མེད་གཅིག་དང་འབྲེལ་བཅས་གསུམ་ཡོད་པའི་ཕྱིར། འབྲེལ་
མེད་གཅིག་ཡོད་དེ། སྲ་བརྐྱང་བཏིང་བའི་དགེ་སློང་མཚམས་ནང་དུ་ལྡོག་པའི་བསམ་
བསམ་འབྲེལ་བས་མཚམས་ལས་འདས་པས་ན་དེའི་མ་བྱུང་བའི་ཕྱིར། དེར་ཐལ། སྦྱོར་

བའི་དུས་ནས་ངེས་ནས་འགྲོ་བ་དེ་སྦྱོར་འགྲོའི་མ་མའི་དོན་ཡིན་པའི་ཕྱིར་ཏེ། ཊིཀྐ་
ལས། སྦྱོར་བས་འགྲོ་བ་ཞེས་བྱ་བ་ནི་སྦྱོར་བ་ངེས་པས་མཚམས་འདའ་ཞིང་འགྲོ་བ།
ཞེས་གསུངས་པའི་ཕྱིར་དང་། འདིའི་འབྲེལ་པ་ནི་མཚམས་ཀྱི་རྙེད་པ་ལ་རེ་བའི་བསམ་
པ་ཡིན་ལ། མཚམས་ལས་འདས་པ་ན་ལུས་སེམས་གཉིས་ཀའི་འབྲེལ་མེད་དུ་འགྱུར་
བའི་ཕྱིར་ཏེ། རྩ་བར། དེས་མཚམས་ལས་འདས་པ་ན་དེ་འགྲུབ་བོ། །ཕྱིར་མི་འོང་བའི་
བསམ་པས་སོ། །ཞེས་གསུངས་པའི་ཕྱིར། ཁྱབ་སྟེ། འདིར་མདོ་གཉིས་གསུང་བ་ནི་
མཚམས་ལས་འདས་ཀྱང་རྙེད་པ་འམ་མཚམས་ལ་རེ་བ་ཡོད་ན་མི་འཇིགས་པ་དང་།
མཚམས་མ་འདས་ནའང་མི་འཇིག་པ་སྟོན་པའི་ཕྱིར་ཏེ། རྩ་བར། ཡོད་ན་མ་ཆད་ཀྱི་བར་
དུའོ། །ཞེས་གསུངས་པའི་ཕྱིར། ཞིབ་ཆ་འདི་དུ་མར་ཤེས་དགོས་སོ། ། ན་པའི་ཕྱིར་ཏེ།
སྦྱོར་འགྲོའི་མ་འབྲེལ་བཅས་གསུམ་ཡོད་དེ། དེས་བདག་ཟླ་བ་ལྔར་མཚམས་
འདིར་མི་ལྡོག་ལ་རྙེད་པ་ལ་རེ་བ་ཡོད་པས་གཞན་དུ་ཕྱིན་ནས། རྙེད་པ་བྱུང་བ་ལྟ་བུའི་
བྱེད་པ་མཐར་ཐུག་དང་། རྙེད་པ་བརླག་པ་ལྟ་བུའི་བརྩམ་པ་ཞིག་དང་། རྙེད་པ་མི་ལེན་
སྙམ་པ་ལྟ་བུའི་བསམ་པ་རྒྱུན་ཆད་པས་དེ་འབྱུང་བ་གསུམ་ཡོད་པའི་ཕྱིར་ཏེ། རྩ་བར།
བྱེད་པ་མཐར་ཐུག་པ་དང་། རྩོམ་པ་ཞིག་པ་དང་། བསམ་པ་རྒྱུན་ཆད་པ་རྣམས་ལ་དེ་
གནས་སོ། །ཞེས་གསུངས་པའི་ཕྱིར། ཁྱབ་སྟེ། རྙེད་པ་ལ་རེ་བ་ཡོད་ན་གཞན་རྣམས་
ཀྱིས་སྲ་བརྐྱང་དབྱུང་ཡང་དགེ་སློང་དེས་མ་ཐོས་བར་དུ་སྲ་(༥༢ན)བརྐྱངས་ཀྱི་ཕན་ཡོན་
འཇུག་པའི་ཕྱིར་ཏེ། རྩ་བར། དེར་ཉམས་སུ་མྱོང་བ་དང་ལྡན་པས་ནི་མ་ཐོས་ཀྱི་བར་དུ་
ཕན་ཡོན་རྗེས་སུ་འཇུག་གོ །ཞེས་གསུངས་པའི་ཕྱིར། ཁྱབ་སྟེ་དེ་ལས་གཞན་པའི་
འཇིག་རྒྱུ་མ་བྱུང་བའི་ཕྱིར་རོ། །དེ་ཡང་དུ་མར་ཤེས་དགོས་སོ། ། 
དེས་བྱེད་མ་འབྲེལ་མེད་གཅིག་དང་འབྲེལ་བཅས་གསུམ་ཡོད་དེ། ཁྱད་པར་གཞན་

སྔར་དང་འདྲ་བ་ལ་མཚམས་ཀྱི་ཕྱི་རོལ་དུ་དེ་ལྟར་ངེས་པ་དེ་ངེས་པའི་གོ་དོན་ཡིན་ལ་དེ་
བྱུང་བ་ན་མ་དེ་འབྱུང་བའི་ཕྱིར།
དང་པོ་གྲུབ་སྟེ། ཊིཀྐ་ལས། ངེས་པར་བྱེད་པ་ཞེས་བྱ་བ་ནི་མཚམས་ཀྱི་ཕྱི་རོལ་དུ་
ངེས་པ་སྐྱེད་པར་བྱེད་པའོ། །ཞེས་གསུངས་པའི་ཕྱིར། ¯་ལྷ་བརྒྱའི་རི
གཉིས་པ་གྲུབ་སྟེ། རྩ་བར། མཚམས་ཀྱི་ཕྱི་རོལ་དུ་དེ་སྐྱེས་ན་ཡང་ངོ་། །ཆོས་གོས་
བྱ་བའི་བསམ་པའི་རྗེས་སུ་འབྲེལ་བ་མེད་ན་དེའི་ཚེ་ཉིད་ནའོ། །ཞེས་གསུངས་པའི་ཕྱིར།
འདིས་འབྲེལ་མེད་བསྟན་ལ། འབྲེལ་བཅས་གསུམ་ནི། རྩ་བར། བྱེད་པ་
མཐར་ཐུག་པ་དང་སོགས་སྔར་བཤད་ཟིན་པའི་ཕྱིར། ལ་ལ་ཆགས་ན་བྱའོ་ཡིཌ་རྟམ་ཎི་
གཉིས་པ་མཚམས་ལ་ཡིད་གཉིས་ཟ་བའི་མ་བརྒྱད་ཡོད་དེ། སྦྱོར་འགྲོའོ་མ་བཞི་
དང་། ཐེ་ཚོམ་ཟ་བའི་མ་བཞི་ཡོད་པའི་ཕྱིར། དེར་ཐལ། དེ་གཉིས་རེ་རེ་ལ་ཡང་འབྲེལ་
མེད་གཉིས་དང་འབྲེལ་བཅས་གསུམ་གསུམ་ཡོད་པ་སྔ་མ་བརྒྱད་དང་ཐེ་ཚོམ་མ་
གཏོགས་འདྲ་བའི་ཕྱིར་ཏེ། རྩ་བར། ཡིད་གཉིས་ནི་ངེས་པར་འབྱིན་པར་བྱེད་པ་དང་
འདྲའོ། །ཞེས་གསུངས་པའི་ཕྱིར་དང་། ཊིཀྐ་དང་ལུང་གིའང་དགོངས་པ་ཡིན་ཏེ། ལུང
ལས། མཚམས་ཀྱི་ཕྱི་རོལ་ཏུ་འགྲོ་བ་ན་དེ་འདི་སྙམ་དུ་ཅི་ཕྱིར་འོང་བར་བྱ་ཞིང་ཆོས་
གོས་བྱའམ། འོན་ཏེ་ཕྱིར་འོང་བར་མི་བྱ་ཞིང་ཆོས་གོས་མི་བྱ་སྙམ་དུ་སེམས་པས་མཚམས་
ལས་འདའ་བར་བྱེད་ན་དེའི་སྲ་བརྐྱང་དབྱུང་བ་རང་འཇུག་པ་དང་བྲལ་བ་ནི་མཚམས་
ཀྱི་མཐའ་ལས་བྱུང་བ་ཡིན་ནོ། །ཞེས་གསུངས་པའི་ཕྱིར།
གསུམ་པ་མཚམས་ལ་རེ་བ་ཡོད་པའི་མ་མ་བརྒྱད་ཡོད་དེ། འབྲེལ་མེད་གཉིས་
དང་། (༥༢བ)འབྲེལ་བཅས་དྲུག་ཡོད་པའི་ཕྱིར། དང་པོ་གཉིས་ཡོད་དེ། དགེ་སློང་དེས་
མཚམས་ནང་དུ་ལྡོག་སྙམ་པའི་རེ་བ་ཡོད་ཅིང་རྙེད་པ་མི་བྱེད་སྙམ་པའི་གཞན་དུ་སོང་བ་

ན་དགོས་དབང་གིས་དགེ་འདུན་གྱིས་སྲ་བརྐྱང་དབྱུང་བ་ན་དེའི་སྲ་བརྐྱང་མི་འཇིག་པ་
གང་ཞིག །དེའི་མཚམས་ཀྱི་ཕྱི་རོལ་དུ་ཐོས་པའི་འབྲེལ་མེད་གཅིག་དང་། མཚམས་ནང་
དུ་ཐོས་པའི་འབྲེལ་མེད་གཅིག་སྟེ་གཉིས་ཡོད་པའི་ཕྱིར། དང་པོ་གྲུབ་སྟེ། མཚམས་ལ་
རེ་བ་དེ་སྲ་བརྐྱང་གི་རྟེན་དུ་ཡོད་པའི་ཕྱིར་ཏེ། རྩ་བར། མ་ཐོས་ཀྱི་བར་དུ་ཕན་ཡོན་རྗེས་
སུ་འཇུག་གོ །ཞེས་དང་། ཡོད་ན་མ་ཆད་ཀྱི་བར་དུའོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། རྩ་བར། རྗེས་སུ་འབྲེལ་པ་མེད་ནའོ། །ཞེས་གསུངས་པའི་ཕྱིར།
མཚམས་ལ་རེ་བ་ཡོད་པའི་འབྲེལ་བཅས་དྲུག་ཡོད་དེ། མཚམས་དང་རྙེད་པ་གཉིས་
རེ་བས་དགེ་སློང་དེ་གཞན་དུ་ཕྱིན་པ་ན་དགེ་འདུན་གྱིས་དུས་སུ་ཕྱུང་ཡང་དེའི་སྲ་བརྐྱང་
མི་འཇིག་པ་གང་ཞིག །དེ་ལ་མཚམས་ཕྱི་ནང་གིས་དྲུག་ཡོད་པའི་ཕྱིར། དང་པོ་གྲུབ་སྟེ།
རྩ་བར། མ་ཐོས་ཀྱི་བར་དུ། ཞེས་སོགས་བྱུང་། གཉིས་པ་གྲུབ་སྟེ། དེ་ལ་མཚམས་ཀྱི་ཕྱི་
རོལ་དུ། རྙེད་པ་ཤོབ་པ་དང་། བརྩམ་པ་ཞིག་པ་དང་། བསམ་པ་རྒྱུན་ཆད་པ་གསུམ་
དང༌། མཚམས་ནང་དུ་དེ་གསུམ་སྟེ་དྲུག་ཡོད་པའི་ཕྱིར་ཏེ། རྩ་བར། ཡོད་ན་བྱེད་པར་
འགྱུར་བ་ཉིད་ཆད་ནའོ། །ཞེས་གསུངས་པའི་ཕྱིར། 
བཞི་བ་རྙེད་པ་ལ་ཡིད་གཉིས་ཟ་བའི་མ་མ་དྲུག་ཡོད་དེ། མཚམས་དང་རྙེད་པ་
གཉིས་ཀར་ཡིད་གཉིས་ཟ་བས་མཚམས་ལས་འདས་པ་དང་། དང་པོ་མེད་ཀྱང་མཚམས་
ཀྱི་ཕྱི་རོལ་དུ་ཡིད་གཉིས་ཟ་བ་གཉིས་སྟེ་གསུམ་དང་། མཚམས་ལ་རེ་བ་མེད་ཅིང་རྙེད་
པ་ལ་རེ་བས་མཚམས་ལས་འདས་པ་དང་། མཚམས་ཀྱི་ཕྱི་རོལ་དུ་དེ་སྐྱེས་པ་གཉིས་ཏེ་
གསུམ་དང་དྲུག་ཡོད་པའི་ཕྱིར་ཏེ། རྩ་བར། ཡིད་གཉིས་ནི་ངེས་པར་འབྱིན་པར་བྱེད་པ་
དང་འདྲའོ། །ཞེས་གསུངས་པའི་ཕྱིར། འདིས་མཚམས་ལ་ཡིད་གཉིས་ཀྱི་བརྒྱད་དང་
རྙེད་པའི་དྲུག་བཤད་དོ། །(༥༣ན) 

 
མ་མ་འམ་མ་དེ་དག་ལུང་དུ་གསུངས་ཚུལ་ཡོད་དེ། ཆོ་གས་དང་རང་འཇུག་ལ་
རྣམས། བསྡུས་ནས་བརྒྱད་དུ་བཤད་པའི་ཕྱིར་ཏེ། ལུང་གཞི་ལས་མ་མ་བརྒྱད་ཀྱིས་སྲ་
བརྐྱང་ཕྱུང་བར་འགྱུར་ཏེ། སོང་བ་དང་། རྫོགས་པ་དང་། ངེས་པ་དང་། ཉམས་པ་
དང་། ཐོས་པ་དང་། མཚམས་ལས་འདས་པ་དང་། རེ་ཐག་ཆད་པ་དང་། སྲ་བརྐྱང་བྱུང་
བ་ཉིད་དོ། །ཞེས་གསུངས་པའི་ཕྱིར། 
ཤེས་བྱ་ཆོས་ཅན། དེ་དག་ལ་མ་འམ་མ་མ་ཞེས་བརྗོད་པའི་རྒྱུ་མཚན་ཡོད་དེ།
སུམ་ཅུ་པོ་དེ་དག་གིས་སྲ་བརྐྱང་དབྱུང་བ་འབྱིན་པའམ་སྐྱེད་པས་ན་དེ་ལྟར་བརྗོད་པའི་
ཕྱིར་ཏེ། དཔེར་ན། མ་ལས་བུ་འབྱུང་བ་འམ་མ་མས་བུ་སྐྱེད་པ་བཞིན་ནོ། །ཊཱིཀྐ་ལས།
གང་ཟག་དེའི་སྲ་བརྐྱང་དབྱུང་བ་རང་འཇུག་པ་དང་བྲལ་བར་གྱུར་པ་དག་གི་མ་དང་
འདྲ་ཞིང་མའི་གནས་ལྟ་བུ་དག་ཡིན་པས། ཞེས་གསུངས་པའི་ཕྱིར།  
མཐའ་དཔྱད་པ་ལ། ཁ་ཅིག་ན་རེ། དབྱར་ཕྱི་མ་ལ་ཡང་སྲ་བརྐྱང་རུང་སྟེ། འགྲེལ་
བར། དགེ་འདུན་ཐམས་ཅད་དབྱར་ཕྱི་མ་ཁས་ལེན་པ་ལ་རུང་བར་བཤད་པའི་ཕྱིར།
ཟེར་བ་དང་། ཁ་ཅིག་ན་རེ། དེ་མི་འཐད་པར་ཐལ། ལུང་དེ་མ་དག་པའི་ཕྱིར། ཞེས་
ཟེར་རོ། །དེ་གཉིས་ཀ་མི་འཐད་པར་ཐལ། དེ་འདྲའི་ལུང་གཞི་མ་གྲུབ་པའི་ཕྱིར། གཞན་
ཡང་། དེ་མི་འཐད་པར་ཐལ། དེ་རྩ་འགྲེལ་གྱིས། གདིང་དུས། དབྱུང་དུས། བཏིང་བའི་
ཕན་ཡོན་མེད་པར་བཤད་པ་གསུམ་ཀ་དང་འགལ་བའི་ཕྱིར། 
དང་པོ་གྲུབ་སྟེ། ཊཱིཀྐ་ལས། དབྱར་ཕྱི་མ་གནས་པར་ཁས་ལེན་པ་དེའི་ཚེ་དགེ་
འདུན་ལྷན་ཅིག་ཚོགས་པའི་དབྱར་གནས་པ་དེ་ལ་དེ་མེད་པས་དེའི་ཕྱིར་དེ་ལ་སྲ་བརྐྱང་
གདིང་བ་དེ་མི་རུང་ངོ་། །ཞེས་གསུངས་པ་རྩ་འགྲེལ་དང་འགལ་བའི་ཕྱིར།  
གཉིས་པ་གྲུབ་སྟེ། དཔྱིད་ཟླ་ར་བ་ཉའི་མདོ་ལ་དུས་ངེས་ཀྱི་སྲ་བརྐྱང་དབྱུང་དགོས་

ཞིང་འདས་ནས་མི་རུང་བའི་ཕྱིར་ཏེ། རྩ་བར། དེའི་དུས་ནི་དཔྱིད་ཟླ་ར་བའི་ཉའོ། །མོད་
ལའོ། །ཞེས་དང་། ཊཱིཀྐ་ལས། མོད་ལ་འབྱུང་(༥༣བ)བའི་དཔྱིད་ཟླ་ར་བ་ཉ་ཁོ་ན་ལ་སྲ་
བརྐྱང་དབྱུང་བར་བྱའོ། །ཞེས་གསུངས་པའི་ཕྱིར། ཁྱབ་སྟེ། དེར་ཕྱི་མ་ནི་ཟླ་བ་ལྔ་མ་
ཚང་བས་དུས་འབྲེལ་མི་རྫོགས་པའི་ཕྱིར།  
གསུམ་པ་གྲུབ་སྟེ། ཊཱིཀྐ་ལས། དེ་དག་ལ་སྲ་བརྐྱང་གདིང་བ་མི་རུང་ཞིང་། སྲ་
བརྐྱང་གི་ཕན་ཡོན་ཡང་མེད་དོ། །ཞེས་གསུངས་པའི་ཕྱིར། ། 
ཁ་ཅིག །བམ་ལྔར་བཤད་ཟེར་བ་ཡང་འདི་དག་མཚན་རྙིང་དཀྱུས་ཤོར་མངོན་ཏེ།
དཔེ་རྙིང་ཕལ་ཆེར་ལ་མི་འབྱུང་བའི་ཕྱིར་རོ། །  
ཁ་ཅིག་ན་རེ། བཏིང་བའི་ཆོས་གོས་ཡིན་ན་སྲ་བརྐྱང་མ་ཡིན་པས་ཁྱབ་ཟེར་ན་མི་
འཐད་པར་ཐལ། བཏིང་བའི་ཆོས་གོས་གསུམ་ལ་སྲ་བརྐྱང་གིས་ཁྱབ་པའི་ཕྱིར། དེར་ཐལ།
དེ་གསུམ་གཞན་གྱིས་ལོངས་མ་སྤྱད་པས་ན་སྲ་བ་དང་གཏན་པར་བརྐྱང་བ་གཉིས་ཀ་
ཡིན་པས་ཁྱབ་པའི་ཕྱིར། དང་པོ་གྲུབ་སྟེ། བྲམ་ཟེ་བུ་མོས་ཞུས་པ་ལས། གོས་ཞིག་པ་
གཏན་པར་བཏིང་ན་གཏན་པ་བཏིང་བ་མ་ཡིན་ནོ། །ཞེས་གསུངས་ན་གོས་ཞིག་པ་གང་
ལགས། གོས་གང་དགེ་སློང་གི་ལུས་ལ་དེངས་པའོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། ཊཱིཀྐ་ལས། གཟེབ་ཀྱི་སྤྲོག་མའི་ནང་དུ་བརྐྱང་བ་ཞེས་བྱ་བའི་ཐ་ཚིག་གོ །
ཞེས་གསུངས་པའི་ཕྱིར། འདི་ནི་གཏན་པའི་ཤན་ཤོར་བའོ། ། 
༑ ཡང་ཁ་ཅིག་ན་རེ། ཕྲུག་དུ་མ་གདིང་མི་རུང་བར་ཐལ། དེའི་ཚེ་སྣམ་སྦྱར་དུ་མ་ལ་
བྱིན་རླབས་གཅིག་ཆགས་པ་ཡང་མི་འཐད་དུ་མ་ལ་བྱིན་རླབས་ཀྱང་དུ་མ་ཆགས་པ་མི་
འཐད་པའི་ཕྱིར། ཟེར་ན། དང་པོ་གྲུབ་ཅིང། གཉིས་པ་མ་གྲུབ་སྟེ། སྤྱིར་བཏང་ལ་འཚོ་
བའི་ཡོ་བྱད་རེ་རེ་བ་ལས་བྱིན་རླབས་མི་ཆགས་ཀྱང་འདིར་ཡོངས་དང་སྦྱིན་བདག་གི་

 
ཆེད་དུ་གནང་བའི་དབང་གིས་དུ་མའི་བྱིན་རླབས་ཀྱང་ཆགས་པའི་ཕྱིར། དཔེར་ན།
འབྲལ་སྤང་གི་བག་ཡངས་བཞིན། ཤེས་བྱེད་སྤྲོས་ཟིན་ཅིང་སླ། 
ཁ་ཅིག་ན་རེ། དགེ་ཚུལ་དབྱར་ཁས་བླངས་པ་དགག་དབྱེ་བྱས་ཏེ། སྲ་བརྐྱང་
གདིང་ཁར་བསྙེན་པར་རྫོགས་ན་སྲ་བརྐྱང་གདིང་མི་རུང་ཟེར་ན། ཤིན་ཏུ་མི་འཐད་པར་
ཐལ། (༥༤ན)དེ་རུང་བ་ཡོད་པའི་ཕྱིར་ཏེ། ཞུ་བ་ལས། དགེ་ཚུལ་དབྱར་ཚུལ་དུ་ཞུགས་
པ་བསྙེན་པར་རྫོགས་ཏེ་ཟླ་བ་གསུམ་འདས་པས་གཏན་པ་བཏིང་ན་གཏན་པ་བཏིང་བ་
ཞེས་བྱའོ། །ཞེས་གསུངས་པའི་ཕྱིར། (༢༡) 
༢ རྩ་བར། མ་སྨྲས་པར་གྲོང་དུ་འགྲོ་བའི་ཉད་དམ་ཀོ་བྱམ། དོན་ལ་ཁ་ཅིག་ན་རེ། ཁོ་བོ་མ་
འོངས་བར་དུ་མ་འབྲིམ་ཞེས་པ་ཁོ་ན་ཟེར་བ་དང་། ལ་ལའི་དུས་མིན་པར་འགྲོ་བ་ཁོ་
ནར་བཤད་པ་དག་མི་འཐད་པར་ཐལ། དེ་ལ་དུས་མིན་དུ་འགྲོ་བ་དང་། མགྲོན་དུ་མ་
བོས་པར་འགྲོ་བ་དང་། གོས་སློང་དུ་འགྲོ་བ་སོགས་ཡོད་པའི་ཕྱིར། དང་པོ་གྲུབ་སྟེ།
འདུལ་བ་བསྡུས་པ་འགྱུར་སྔ་མ་ལས་དུས་མ་ཡིན་པར། གྲོང་དུ་འགྲོ་བའི་ཉེས་པ་མེད་
དོ། །ཞེས་བཤད་པའི་ཕྱིར། རྟགས་གཉིས་པ་གྲུབ་སྟེ། ལུང་གཞི་ལས་ཁྱིམ་རྣམས་སུ་
མགྲོན་དུ་མ་བོས་པར་འགྲོ་བ་མ་ཡིན་པ་དང་། ཞེས་གསུངས་པའི་ཕྱིར། གསུམ་པ་གྲུབ་
སྟེ། རྙེད་པ་གཅིག་པར་བཤད་པ་སོགས་ཀྱིས་གྲུབ་པའི་ཕྱིར།  
ཡང་ལུང་རིགས་པ་ཁ་ཅིག་ན་རེ། མ་ལྟ་བུའི་རང་འཇུག་བྲལ་དྲུག་དང་། བུ་ལྟ་བུའི་རང་
འཇུག་བྲལ་ཉེར་བཞི། དེ་དག་ལ་མ་བུ་མཚོན་ཚུལ་ཟེར་བ་ཤིན་ཏུ་རྨོངས་སྐད་ཡིན་
པར་ཐལ། དེའི་རང་འཇུག་བྲལ་ཉེར་བཞི་མ་ལྟ་བུ་མ་ཡིན་པ་ཡང་ཤིན་ཏུ་མི་འཐད། མ་
བུའི་མཚོན་དོན་ཡང་ཤིན་ཏུ་ཐ་ཆད་ཡིན་པའི་ཕྱིར། མ་གྲུབ་ན། རྩ་བར། རང་འཇུག་པ་
དང་བྲལ་བ་ནི། ཞེས་པ་ནས། ནང་དུ་སྐྱ་རེངས་ཤར་བ་དང་དེའི་དཀྱིལ་འཁོར་གྱི་

ཁོངས་སུ་གཏོགས་པ་ཆད་པའོ། །ཞེས་པའི་དཀྱིལ་འཁོར་ཆད་པའམ་བྲལ་བའི་འཇུག་
བྲལ་གྱི་དབྱེ་བ་ལ་མ་དྲུག་སོགས་བཤད་པ་མ་ཡིན་པར་ཐལ། མ་གྲུབ་པ་དེའི་ཕྱིར།
འདོད་མི་ནུས་ཏེ། དེ་དེའི་བྱེ་བྲག་ཡིན་པའི་ཕྱིར་ཏེ། ཊཱིཀྐ་ལས། དེའི་དཀྱིལ་འཁོར་གྱི་
ཁོངས་སུ་གཏོགས་པ་ཆད་པར་འགྱུར་བ་དེ་མ་བསྟན་པས་དེའི་བྱེ་བྲག་ཏུ་རྟོགས་པར་བྱ་
བའི་ཕྱིར། འདིར་སྐབས་གཞན་བསྟན་པར་བྱ་སྟེ། དེའི་ཕྱིར་མ་ལྟ་བུའི་ཚིག་དྲུག་ནི་
སྦྱོར་བས་འགྲོ་བ་དང་། ཞེས་སོགས་གསུངས་པའི་ཕྱིར། 
རྩ་རྟགས་གཉིས་པ་མ་གྲུབ་ན། རྩ་(༥༥བ)བར། མཚམས་ལས་འདས་པ་ཞེས་པའི་
དངོས་བསྟན་གྱི་དཀྱིལ་འཁོར་ཆད་པ་དང་མའི་གཞི་མཐུན་མེད་པར་ཐལ། མ་གྲུབ་པ་
དེའི་ཕྱིར། འདོད་མི་ནུས་ཏེ། དེས་མ་ལྟ་བུ་དྲུག་གི་འབྱུང་དུས་བསྟན་པའི་ཕྱིར་ཏེ། ཊཱིཀྐ་
ལས། དུས་གང་གི་ཚེ་མ་ལྟ་བུའི་ཚིག་དྲུག་པོ་དེ་དག་གིས་དེའི་དཀྱིལ་འཁོར་གྱི་ཁོངས་
སུ་གཏོགས་པ་དེ་ཆད་པར་འགྱུར་ཞེ་ན། དེའི་ཕྱིར་མཚམས་ལས་འདས་པ་ན་དེ་འགྲུབ་
བོ། །ཞེས་བྱ་བ་སྨྲས་ཏེ། ཞེས་གསུངས་པའི་ཕྱིར། དེ་བཞིན་དུ་སྐྱོན་ཤིན་ཏུ་སླ་ལ་མ་
བརྒྱད་ཀྱང་མི་འཐད་པར་ཐལ་བ་སོགས་འཕེན་ཤེས་པར་བྱའོ། །  
གཞན་ཡང་མ་བརྒྱད་པོ་དེ་ལ་སོང་བའི་མཐའ་ཅན་སོགས་བརྒྱད་བྱས་ནས་དེ་ལ་
ཆོས་གོས་མ་བྱས་པའི་ཉི་ཤུ་དང་། ཆོས་གིས་བརྩམས་ལ་མ་ཟིན་པའི་ཉི་ཤུ་དང་། རེ་བ་
ཡོད་པའི་ཉི་ཤུ་དང༌། རེ་བ་མེད་པའི་ཉི་ཤུ་བཤད་མི་རུང་བར་ཐལ་ཁྱོད་ཀྱིས་མ་དྲུག་ལ་ཡ་
གྱལ་མེད་པར་བྱས་པའི་ཕྱིར། མ་གྲུབ་ན་གྲངས་ངེས་འགལ། འདོད་མི་ནུས་ཏེ། ལུང་
གཞིའི་སྲ་བརྐྱང་འཇུག་བྲལ་གྱི་སྡོམ་ལས། མ་བྱས་པ་ནི་ཉི་ཤུ་དང༌། །བརྩམས་པ་དག་ནི་
ཉི་ཤུ་དང་། །རེ་བ་ཡོད་པ་ཉི་ཤུ་དང་། །རེ་བ་མེད་པ་ཉི་ཤུའོ། །ཞེས་གསུངས་པའི་ཕྱིར།
གཞན་ཡང་། རྩ་བར། མ་ཐོས་ཀྱི་བར་དུ་སོགས་དང་། ལུང་གཞི་ལས། ཐོས་པའི་

མཐའ་ཅན་གྱི་སྲ་བརྐྱང་ཕྱུང་བ་གང་ཞེ་ན། སོགས་ཀྱིས། ཐོས་པའི་མཐའ་ཅན་གྱི་མ་མ་
བཤད་པ་མ་ཡིན་པར་ཐལ། མ་དྲུག་ལས་མེད་པའི་ཕྱིར། འདོད་མི་ནུས་ཏེ། ཊིཀྐ་ལས་
ཀྱང་། མ་མ་བརྒྱད་ཀྱི་དྲུག་སྔར་བཤད་པ་དང་། ཐོས་པའི་མ་མ་འདིས་བཤད་པར་
བཞེས་པའི་ཕྱིར་ཏེ། དེའི་ཐད་ཀྱི་ཊཱིཀྐ་ལས། འདི་ནི་སྲ་བརྐྱང་དབྱུང་བ་ཐོས་པའི་མཐའ་
ལས་བྱུང་བ་ཡིན་ཏེ། འདི་ཡང་མ་ལྟ་བུ་ཡིན་ནོ། །གཙུག་ལག་ཁང་ལ་སྲ་བརྐྱང་དབྱུང་
བ་ཐོས་པའི་མཐའ་ལས་བྱུང་བ་ནི་བདུན་ཡིན་ནོ་ཞེས་གསུངས་པ་འདི་ཡིན་པར་རིག་
པར་བྱའོ། །ཞེས་གསུངས་པའི་ཕྱིར།  ོ། །  
ེ སྨྲས་པ། བྱིས་པའི་བརྟོལ་གཏམ་མ་སྤྱད་མི་གཙང་དོགས་གཅོད་གཞན། །ཉེར་
མཁོའི་(༥༥ན)མཁས་གསུང་དོགས་པའི་གཟེར་བུའི་མགོ །ལུང་རིགས་ཐོ་བས་ཉེར་
བཅོམ་ཆ་ཙམ་གྱིས། །ངན་རྟོག་རྣོ་བྲལ་དཔྱོད་ལྡན་རྣར་མི་རྩུབ། །ཐུབ་པ་ཁོ་ནའི་བཅས་
དབང་འདུལ་བའི་ལུགས། །ལུང་རིགས་རླབས་ཕྲེང་ཕན་བདེའི་ལྦུ་བ་ཅན། །རང་བློ་
རལ་བར་འཆང་བའི་ཐིགས་པ་ཙམ། །ས་གསུམ་རྒུད་པའི་དྲི་མ་སེལ་སླད་བསྒྲུབ། །
ཅེས་པའང་བར་སྐབས་ཀྱི་ཚིགས་སུ་བཅད་པའོ།
འཚོ་བའི་ཡོ་བྱད་དང་འབྲེལ་བའི་གོས་ཀྱི་གཞི་བཤད་པ།
༈ གཉིས་པ་གོས་གཞི་འཆད་པར། མཚོན་གྱིས་མ་དྲས་པའི་གོས་སྤྱད་པར་མི་
བྱའོ། །དྲས་ཤིང་དྲུབས་པ་ཆོས་གོས་ཉིད་ཏུ་བྱིན་གྱིས་རླབ་པར་བྱའོ། །སོགས་བྱུང་།
འདི་ལ་གླེང་གཞི། སྤྱི་དོན། མཐའ་དཔྱད་གསུམ། དང་པོ་ཡོད་དེ། ཆོས་གོས་གསུམ་
ཙམ་ཚུར་ཤོག་དུས་ནས་ཡོད་ལ་སྣམ་ཕྲན་སྣྲེལ་ཞིའི་དྲས་དྲུབ་ནི་རྒྱལ་པོ་གཟུགས་ཅན་

སྙིང་པོས་འཚོ་བ་པ་གོས་ངུར་སྨྲིག་གྱོན་པ་ལ་གླང་པོ་ཆེ་ལས་བབས་ཏེ། ཕྱག་བྱས་རྐང་
པར་མགོ་བོས་གཏུགས་པར། འཁོར་གྱིས་དེ་སྟོན་པའི་ཉན་ཐོས་མ་ལགས་འཚོ་བ་པ་
ལགས་སྨྲས་པས། རྒྱལ་པོས་སྟོན་པར་དགེ་སློང་གི་ཆོས་གོས་ལ་གཞན་དང་། མི་འཁྲུལ་
པའི་མཚན་མ་མཛད་པར་གསོལ་བས། ལུས་འཕགས་ཀྱི་ཞིང་ལྟ་བུའི་དྲས་དྲུབ་བྱེད་
པར་གནང་བའི་ཕྱིར། 
གཉིས་པ་ལ་གོས་ཀྱི་རྒྱུ་རུང་མི་རུང་དང་། གོས་སོ་སོའི་རྣམ་གཞག་གི་ཚུལ་དང་།
ལོག་འཚོ་སོགས་སྤོང་ཚུལ་གྱི་དང་། གོས་ལ་ལོངས་སྤྱོད་པར་གནང་བའི་རྣམ་བཞག་
དང་བཞི་ལས། དང་པོ་ལ་མི་རུང་བའི་དེ་ཡོད་དེ། མ་དྲས་པའི་ཁ་ཚར་ཕུན་ཚར་ཅན་
དང་། རྒྱུ་དཔག་བསམ་ཤིང་ལས་བྱུང་བ་དང་། ར་བལ་རྔ་བལ་ལས་བྱས་པ་དང་། ཁ་
དོག་རུང་བས་ཁ་མ་བསྒྱུར་བ་དང་། ཁྲ་བ་སོགས་དང་ཚོན་ཆེན་གྱིས་ཁ་བསྒྱུར་བ། མུ་
སྟེགས་ཆ་ལུགས་སུ་གཏོགས་པའི་སྐྲའི་གཡང་གཞི་སོགས་མི་རུང་བའི་ཕྱིར། དང་པོ་
གྲུབ་སྟེ། རྩ་བར། སྣམ་བུ་མ་བྱས་པ་དང་གསོ་མ་ནི་མི་རུང་ངོ་། །ཞེས་སོགས་དང་།
ཊཱིཀྐ་ལས། ཁ་(༥༥བ)ཚར་དང་ཕུན་ཚར་མཐའ་གཅད་དུ་རུང་བ། ཞེས་གསུངས་པའི་
ཕྱིར། རྟགས་གཉིས་པ་གྲུབ་སྟེ། དེ་ཉིད་ལས། ར་ཕྱར་དང་རྔ་བལ་གྱིས་སྣམ་བུ་དང་མུ་
སྟེགས་ཀྱི་རྒྱལ་མཚན་ཡང་ངོ་། །ཞེས་གསུངས་པའི་ཕྱིར། གསུམ་པ་གྲུབ་སྟེ། ཁྲ་བོ་མི་
རུང་ངོ་། །ཞེས་གསུངས་པའི་ཕྱིར།
མི་རུང་བའི་ཚོན་ཆེན་བརྒྱད་ཡོད་དེ། མེ་ཏོག་ཕྲེང་རྒྱུད་ལས། རྒྱ་སྐྱེགས་ལེབ་རྒན་
རྩི་དང་བཙོང་། །རྨ་ཤིང་རྩི་དང་མཐིང་ཤིང་མཚལ། །སིནྡྷུ་ར་དང་གུར་གུམ་སྟེ། །འདི་
དག་ཚོན་ཆེན་བརྒྱད་དུ་འདོད། །ཅེས་གསུངས་པའི་ཕྱིར། རུང་བ་བདུན་ཏེ། བལ་ལས་
བྱས་པ་དང་། རྩྭ་ཤ་ན་ལས་བྱས་པ་དང་། ཉི་འོག་པའི་གོས་དང་། རས་གོས་དང་། རྩེ་

ཟར་མ་དང་། རྩྭ་གོ་ཏམ་པ་ལས་བྱས་པ་དང་། རྩྭ་དུ་གུ་ལ་ལས་བྱས་པ་བདུན་རུང་བའི་
ཕྱིར་ཏེ། མེ་ཏོག་ཕྲེང་རྒྱུད་ལས། བལ་གོས་ཤ་ན་ཉི་འོག་དང་། །རས་གོས་དང་ནི་ཟར་
མ་དང་། །གོ་ཏམ་པ་དང་དུ་གུ་ལ། །ཆོས་གོས་རྒྱུ་ནི་རྣམ་པ་བདུན། །ཞེས་གསུངས་པའི་
ཕྱིར། བལ་དང་རས་སོགས་སྤུ་ཆེ་བ་ལ་ཆོས་གོས་རྣམ་གསུམ་མི་རུང་སྟེ། རྩ་བར། སྤུ་
ཅན་ཆོས་གོས་གསུམ་ཉིད་དུ་བྱིན་གྱིས་བརླབས་པར་མི་བྱའོ། །ཞེས་བྱུང་། ཡང་རུང་
བའང་ཡོད་དེ། རིན་ཆེན་ཕྲེང་བ་ལས། གོས་ཀྱི་རྣམ་ཁ་ཚར་ཕུན་ཚར་མ་བཅད་པ་ལ་
ཡང་གཞན་མེད་ན་བྱིན་གྱིས་རླབ་པ་འཆག་གོ །ཞེས་གསུངས་པའི་ཕྱིར། ལ་བ་དང་
བེའུ་ཕྲུག་སྤུ་ཆད་པ་དང་ཕྱིང་བ་སོགས་ལ་ཆོས་གོས་དྲས་དྲུབ་མི་རུང་ཡང་ལྷན་ཐབས་
རུང་སྟེ། ལུང་གཞི་ལས། དགེ་སློང་དག་ལྔ་པོ་འདི་དག་ནི་མི་འདྲ་བ་དག་ཡིན་ཏེ། ཕྱིང་
བ་ཐམས་ཅད་དང་། ལ་བ་ཐམས་ཅད་དང་། བེའུ་ཕྲུག་ཐམས་ཅད་དང་། གླམ་ཐམས་
ཅད་དང་། གོས་སེང་པ་ཐམས་ཅད་དེ་ལྷན་ཐབས་སུ་གླན་ཏེ་བཅང་བར་བྱའོ། །གླེང་
གཞི་ནི་མཉན་ཡོད་ནའོ། །ཞེས་གསུངས་པའི་ཕྱིར། དེ་དག་གི་དོན་ཡང་ཡོད་དེ། རྣམ་
བཤད་རིན་ཆེན་ཕྲེང་བ་ལས། ཕྱིང་བ་དང་ལ་བ་བལ་ལས་བྱས་པ་སྤུ་ཅན་དང་བེའུ་སྤུ་
ཅན་ཏེ། གླམ་ལ་བ་འཐུག་པོ་(༥༦ན)དང་སེང་བ་གོས་ཕྲ་མོ་སྟེ། དེ་དག་མི་དྲ་བར་
ལྷན་ཐབས་གླན་ཅིང་དྲུབ་པོ། །ཞེས་གསུངས་པའི་ཕྱིར། ཁ་དོག་རུང་བ་གསུམ་གང་
རུང་གིས་ཁ་བསྒྱུར་དགོས་ཏེ། ས་ག་ལྷས། སྔོན་པོ་བཙག་དང་ངུར་སྨྲིག་རྩི། །འདི་དག་
རུང་བའི་ཚོན་གསུམ་སྟེ། །ཚོན་གཞན་དག་གིས་ཆོས་གོས་ནི། ཁ་བསྒྱུར་བྱེད་པ་བཀག་
པ་ཡིན། །ཞེས་གསུངས་པའི་ཕྱིར། འདི་ལ་དཔྱད་བྱ་མང་ཡང་མཐའ་དཔྱོད་དུ་འཆད་དོ། །

གོས་སོ་སོའི་རྣམ་གཞག་བཤད་པ། 
གཉིས་པ་གོས་སོ་སོ་ལ་འཚོ་བའི་དང་། ལྷག་པའི་དང་། མཁོ་བའི་གོས་གསུམ།
དང་པོ་ལ་མཚན་ཉིད། དབྱེ་བ། སོ་སོའི་ཚད་དང་སྒྲུབ་ཚུལ་དང་། བྱིན་རླབས་ཀྱི་ཆོ་ག །
དགོས་བཅང་གི་ཁྱད་པར་དང་། བྱིན་རླབས་འཇིག་པའི་རྒྱུ་དྲུག །དང་པོ་ཡོད་དེ། རུང་
བ་ཚད་ལྡན་རེ་རེ་བར་གནང་བའི་ཡོ་བྱད་རང་མིང་གིས་བརླབས་པ་དེ་དེ་ཡིན་པའི་ཕྱིར།
གཉིས་པ་དབྱེ་ན་བཅུ་གསུམ་ཡོད་དེ། རྩ་བར། སྣམ་སྦྱར་དང་། བླ་གོས་དང་། མཐང་
གོས་དང་། ཤམ་ཐབས་དང་། ཤམ་ཐབས་ཀྱི་གཟན་དང་། རྔུལ་གཟན་དང་། རྔུལ་
གཟན་གྱི་གཟན་དང་། གདོང་ཕྱིས་དང་། རྣག་གཟན་དང་། གཡན་པ་དགབ་པ་དང་།
སྐྲ་བཟེད་དང༌། གདིང་བ་དང་། དབྱར་གྱི་གོས་རས་ཆེན་དག་བཅང་པར་བྱའོ། །ཞེས་
གསུངས་པའི་ཕྱིར།
གསུམ་པ་ཚད་ལ་ཆོས་གོས་གསུམ་གྱི་དང་། ལྷག་མའི་ཚད་གཉིས། ཆོས་གོས་
གསུམ་གྱི་ཚད་ཡོད་དེ། བྱིན་གྱིས་བརླབས་རུང་གི་སྣམ་སྦྱར་བླ་གོས་མཐང་གོས་གསུམ།
ཆེ་ཚད་སྲིད་དུ་ཁྲུ་ལྔ་ཞེང་དུ་ཁྲུ་གསུམ། དེ་གསུམ་གྱི་ཆུང་ཚད་དེའི་སྲིད་ཞེང་གཉིས་ཀར་
ཁྲུ་ཕྱེད་ཕྱེད་ཕྲི་བ་དང་། དེ་གསུམ་གྱི་འབྲིང་ཚད་དེ་གཉིས་ཀྱི་བར་གང་ཞིག །མཐང་
གོས་སྲིད་དུ་ཁྲུ་ལྔ་འམ་བཞི་དང་། ཞེང་དུ་ཁྲུ་དོ་དང་མི་གཡོགས་ན་རལ་ག་དཔུང་ཆད་
བྱ་བ་དང་། ཆུང་ངུ་རྒྱབ་ནས་གཡོགས་པས་པུས་མོ་གཉིས་ལྟོ་བ་(༥༦བ)གསུམ་ཁེབ་པ་
ཡང་ཡིན་པའི་ཕྱིར། དང་པོ་གྲུབ་སྟེ། རྩ་བར། བྱིན་གྱི་བརླབ་ཏུ་རུང་བ་ཆེན་པོ་དག་ནི་
རང་གི་ཁྲུ་གསུམ་དང་ལྔ་དག་གོ །ཆུང་ངུ་དག་ནི་གཉིས་ཀ་ལས་ཕྱེད་ཕྱེད་ཕྲི་བའོ། །

འབྲིང་རྣམས་ཀྱི་ཚད་ནི་བར་མའོ། །ཞེས་སོ། །གཉིས་པ་གྲུབ་སྟེ། རྩ་བར། མཐང་གོས་
ནི་དོ་དང་ལྔ་ཡང་ཡིན་ལ། དོ་དང་བཞི་ཡང་ཡིན་ནོ། །མི་གཡོགས་ན་རལ་ཁ་དཔུང་ཆད་
བྱའོ། །འཁོར་གསུམ་ཁེབས་པ་ཉིད་ཡན་ཆད་ཀྱང་ངོ༌། །ཞེས་གསུངས་པའི་ཕྱིར།
སྣམ་སྦྱར་ལ་སྣམ་ཕྲན་དང་ཚལ་བུའི་སྒོ་ནས་དབྱེ་ན་དགུ་ཡོད་དེ། ཆུང་ངུ་སྐོར་
གསུམ་དང་། འབྲིང་སྐོར་གསུམ་དང་། ཆེན་པོ་སྐོར་གསུམ་རྣམས་ཡོད་པའི་ཕྱིར་ཏེ།
སྣམ་སྦྱར་གྱི་སྣམ་ཕྲན་དག་ནི་དགུ་ཡན་ཆད་ཉི་ཤུ་རྩ་ལྔ་མན་ཆད་དེ་ཟུང་མ་གཏོགས་
སོ། །ཞེས་གསུངས་པའི་ཕྱིར། ཆུང་ངུ་གསུམ་གྱི་སྣམ་ཕྲན་དང་གླེགས་བུའི་གྲངས་ཡོད་
དེ། སྣམ་ཕྲན་དགུ་པ་བཅུ་གཅིག་པ་བཅུ་གསུམ་པ་གསུམ་དུ་བྱ་ཞིང་། དེ་གསུམ་ཀའི་
སྣམ་ཕྲན་རེ་རེ་ཡང་གླེགས་བུ་ཕྱེད་དང་གསུམ་པར་བྱེད་པའི་ཕྱིར་ཏེ། བམ་ལྔ་ལས།
དང་པོ་གསུམ་པ་ཞེས་བྱ་བ་ནི། སྣམ་སྦྱར་རྣམ་པ་དགུ་ལས་གསུམ་པ་དང་པོ་ལ་སྟེ།
སྣམ་ཕྲན་དགུ་པ་དང་བཅུ་གཅིག་པ་དང་བཅུ་གསུམ་པ་དག་ལའོ། །དེ་དག་གི་གླེགས་
བུ་ཕྱེད་དང་གསུམ་པ་ཉིད་དོ། །ཞེས་གསུངས་པའི་ཕྱིར། འབྲིང་གསུམ་གྱི་སྣམ་ཕྲན་
དང་གླེགས་བུའི་གྲངས་ཡོད་དེ། སྣམ་ཕྲན་བཅོ་ལྔ་པ་དང་བཅུ་བདུན་པ་དང་བཅུ་དགུ་
པ་གསུམ་ཡོད་ཅིང་། དེ་གསུམ་ཀའི་སྣམ་ཕྲན་རེ་རེའང་གླེགས་བུ་ཕྱེད་དང་བཞི་པར་
བྱེད་པའི་ཕྱིར་ཏེ། བམ་ལྔ་ལས། གཉིས་པ་ལ་ནི་གླེགས་བུ་ཕྱེད་དང་བཞི་པ་ཉིད་དོ་ཞེས་
བྱ་བ་ནི་སྣམ་སྦྱར་གསུམ་པ་གཉིས་པ་ལ་སྟེ། སྣམ་ཕྲན་བཅོ་ལྔ་པ་དང་བཅུ་བདུན་པ་
དང་བཅུ་དགུ་པ་དག་ལའོ། །ཞེས་གསུངས་པའི་ཕྱིར།  
ཆེན་པོ་གསུམ་གྱི་སྣམ་ཕྲན་དང་གླེགས་བུའི་གྲངས་ཡོད་དེ། སྣམ་ཕྲན་ཉེར་གཅིག་
དང་ཉེར་གསུམ་དང་ཉེར་ལྔ་བྱེད་ཅིང་། དེ་གསུམ་ཀའི་སྣམ་ཕྲན་རེ་རེའང་(༥༧ན)གླེགས་
བུ་ཕྱེད་དང་ལྔ་པ་བྱེད་པའི་ཕྱིར་ཏེ། བམ་ལྔ་ལས། གསུམ་པ་ལ་ནི་གླེགས་བུ་ཕྱེད་དང་

ལྔ་པ་ཉིད་དོ། །ཞེས་བྱ་བ་ནི་སྣམ་སྦྱར་གསུམ་པ་གསུམ་པ་ལ་སྟེ། སྣམ་ཕྲན་ཉི་ཤུ་གཅིག་
པ་དང་ཉི་ཤུ་གསུམ་པ་དང་ཉི་ཤུ་ལྔ་པ་དག་ལའོ། །ཞེས་གསུངས་པའི་ཕྱིར། བླ་གོས་
ཆུང་འབྲིང་ཆེ་གསུམ་གྱི་སྣམ་ཕྲན་དང་གླེགས་བུའི་གྲངས་ཡོད་དེ། གསུམ་ཀ་སྣམ་ཕྲན་
བདུན་པ་དང་སྣམ་ཕྲན་རེ་རེའང་གླེགས་བུ་ཕྱེད་དང་གསུམ་པར་བྱེད་པའི་ཕྱིར་ཏེ། བམ་
ལྔར། བླ་གོས་ནི་སྣམ་ཕྲན་བདུན་དང་གླེགས་བུ་ཕྱེད་དང་གསུམ་པའོ། །ཞེས་གསུངས་
པའི་ཕྱིར། 
མཐང་གོས་གསུམ་གྱི་སྣམ་ཕྲན་དང་གླེགས་བུའི་གྲངས་ཡོད་དེ། གསུམ་ཀ་སྣམ་
ཕྲན་ལྔ་པ་དང་སྣམ་ཕྲན་རེ་རེའང་གླེགས་བུ་ཕྱེད་དང་གཉིས་པར་བྱེད་པའི་ཕྱིར་ཏེ།
བམ་ལྔར། མཐང་གོས་ནི་སྣམ་ཕྲན་ལྔ་དང་གླེགས་བུ་ཕྱེད་དང་གཉིས་པའོ། །ཞེས་སོ། །
ཆོས་གོས་གསུམ་དྲས་དྲུབ་བྱེད་ཚུལ་ལ་གསུམ་ལས། དང་པོ་སྣམ་སྦྱར་ལ་ཡང་དྲ་
བ་དྲུབས་ཚུལ་གཉིས། དང་པོ་ནི། སྣམ་སྦྱར་གྱི་བྱེད་ཚུལ་ཡོད་དེ། སྣམ་སྦྱར་ཆེན་པོ་ལ་
གསུམ་གྱི་དང་པོ་ལ་གླེགས་བུ་ཕྱེད་པ་ཉེར་ལྔ་གླེགས་བུ་ཚང་མ་འམ་དཀྱིལ་འཁོར་ཉེར་
ལྔ་བ་བཞི་འམ་བརྒྱར་དྲ་བ་དང་། ཆེན་པོའི་འབྲིང་ལ་ཕྱེད་པ་ཉེར་གསུམ་དང་གླེགས་བུ་
ཚང་མ་ཉེར་གསུམ་པ་བཞི་འམ་དགུ་བཅུ་གོ་གཉིས་དྲ་བ་དང་། ཆེན་པོའི་ཆུང་ངུ་ལ་ཕྱེད་
པ་ཉེར་གཅིག་དང་གླེགས་བུ་ཚང་མ་ཉེར་གཅིག་པ་བཞི་འམ་བརྒྱད་ཅུ་གྱ་བཞི་དྲས་ལ་
ཕྱེད་པ་དང་ཕྱེད་པ་མཉམ་པ་དང་གླེགས་བུ་དང་གླེགས་བུ་མཉམ་པར་དྲ་བ་དེ་ཡིན་པའི་
ཕྱིར་ཏེ། རྩ་བར། གླེགས་བུ་དང་གླེགས་བུ་ཕྱེད་དག་མཉམ་པར་བྱའོ། །ཞེས་དང་།
བམ་ལྔ་ལས། གླེགས་བུ་རྣམས་ཀྱང་ལོགས་ཤིག་ཏུ་མཉམ་པར་བྱ། གླེགས་བུ་ཕྱེད་རྣམས་
ཀྱང ལོགས་ཤིག་ཏུ་མཉམ་པར་བྱའོ། །ཞེས་དང་། ཀརྨ་ཤ་ཏམ་ལས། དྲའོ། །བསྡེབ་
བོ། །གཟུངས་གདབ་བོ། །ཞེས་དང་། རྩ་བར། ཡང་དྲས་ཤིང་དྲུབས་པ་ཆོས་གོས་ཉིད་

དུ་བྱིན་གྱིས་(༥༧བ)རླབས་པར་བྱའོ། །ཞེས་དང་། ཊཱིཀྐ་ལས་ཀྱང་། གླེགས་བུར་དྲས་
ཤིང་དྲུབས་པ་ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར།
དེས་སྣམ་སྦྱར་ལྷག་མའི་དྲས་དྲུབས་ཀྱི་སྣམ་ཕྲན་དང་གླེགས་བུའི་གྲངས་ཤེས་
པར་བྱ། སྣམ་སྦྱར་ལ་དྲས་དྲུབས་ཀྱིས་མ་ཁྱབ་ཀྱང་དྲས་དྲུབས་དགོས་ངེས་ཡིན་ཏེ།
དགོས་ངེས་ཡིན་ཀྱང་རྐྱེན་དབང་གིས་མ་བྱུང་བ་ཡོད་པའི་ཕྱིར། དཔེར་ན་ནད་པ་མ་
ཡིན་པའི་དགེ་སློང་གིས་ངེས་པར་དགུང་ཟ་མི་རུང་ཡང་དེ་ཟ་བ་ཡོད་པ་བཞིན་ཡིན་པའི་
ཕྱིར། དེས་ན་སྣམ་སྦྱར་མ་ཡིན་པའི་བླ་གོས་དང་མཐང་གོས་ལ་དྲས་དྲུབས་ངེས་པ་མེད་
པའི་ཕྱིར་ཏེ། རྩ་བར། སྣམ་སྦྱར་མིན་པ་དག་ལ་དྲས་ཏེ་བྱིན་གྱིས་བརླབ་པར་ངེས་པ་
མེད་དོ། །ཞེས་དང་། ལུང་མ་མོ་ལས་སྣམ་སྦྱར་ནི་ངེས་པར་དྲས་ཏེ་བྱའོ། །བླ་གོས་དང་
མཐང་གོས་ནི་ངེས་པ་མེད་དོ། །ཞེས་དང་། མེ་ཏོག་ཕྲེང་རྒྱུད་ལས་ཀྱང་། སྣམ་སྦྱར་ངེས་
པར་དྲས་ཏེ་བཅད། །གཞན་དག་མ་ངེས་གང་གི་ཕྱིར། །འདོད་ཆུང་རང་གི་ཆོས་གོས་
ཀྱིས། །ལས་ཀྱི་སྐྱོ་བ་སྐྱེད་ཕྱིར་རོ། །ཞེས་གསུངས་པའི་ཕྱིར།  
གཉིས་པ་དྲུབས་ཚུལ་ཡོད་དེ། སྣམ་སྦྱར་རབ་ལྟ་བུ་ལ་གླེགས་བུ་ཕྱེད་དང་ལྔ་ལྔ་
སྦྱར་ལ་ཚལ་བུ་བྱ་སྤུ་ནོན་གྱི་ཚུལ་དུ་མཐུད་པ་ནི་སྣམ་ཕྲན་ཡིན་ལ། རབ་ཀྱི་རབ་ལ་
གླེགས་བུ་ཕྱེད་དང་ལྔ་སྦྱར་བའི་སྣམ་ཕྲན་ཉེར་ལྔ་འབྱུང་། རབ་ཀྱི་འབྲིང་ལ་དེ་འདྲའི་
ཉེར་གསུམ་དང་། རབ་ཀྱི་ཐ་མར་ཉེར་གཅིག་འབྱུང་བའི་ཕྱིར། དེར་ཐལ། དེ་ལྟར་
མཐུད་པའི་སྣམ་པ་ལ་སྣམ་ཕྲན་དང་ཚལ་བུ་ཞེས་བྱའོ། །ཆ་འི་ཅ་ཤེས་
དྲས་པ་མ་མཐུད་པ་དང་མཐུད་པའི་ལིང་ཚེ་སོ་སོ་བ་དག་ལ་གླེགས་བུ་དང༌། དེའི་
ཆེ་བ་ལ་གླེགས་བུ་དང་ཆུང་བར་གླེགས་བུ་ཕྱེད་པ་ཞེས་བྱ་རིགས་པའི་ཕྱིར། དང་པོ་
གྲུབ་སྟེ། དེ་ལ་སྣམ་ཕྲན་དང་ཚལ་བུ་དང་གླེགས་ཚར་ཞེས་ཀྱང་བྱ་བའི་ཕྱིར་ཏེ། ཊཱིཀྐ་

ལས། འདིར་སྣམ་ཕྲན་ཞེས་བྱ་བའི་སྒྲ་ནི་སྲིད་དུ་བཏང་བའི་ཚལ་བུ་ལ་བྱའོ། །ཞེས་
དང་། བམ་ལྔ་ལས། འདིར་སྣམ་ཕྲན་ཞེས་བྱ་བའི་ཚལ་བུ་ལ་བྱའི་གླེགས་བུ་དང་གླེགས་
བུ་ཕྱེད་ལ་ནི་(༥༨ན)མི་བྱའོ། །ཞེས་གསུངས་པའི་ཕྱིར་དང་། རྣམ་འབྱེད་འགྲེལ་ལས།
འདིར་ཡང་སྣམ་ཕྲན་ཞེས་བྱ་བ་ནི་གླེགས་བུ་གཉིས་དང་གླེགས་བུ་ཕྱེད་སྦྱར་བའི་སྣམ་
ཕྲན་གྱི་མཚན་ཉིད་ནི་སྣུམ་ཕྲན་ཡིན་པར་ཤེས་པར་བྱའོ། །ཞེས་གསུངས་པའི་ཕྱིར།
རྟགས་གཉིས་པ་དང་གསུམ་པ་གྲུབ་སྟེ། རྣམ་འབྱེད་འགྲེལ་ལས། གླེགས་བུ་ཕྱེད་དང་
གསུམ་པ་ཞེས་བྱ་བ་ནི་གང་ལ་དཀྱིལ་འཁོར་ཕྱེད་དང་གསུམ་ཡོད་པའོ། །ཞེས་གསུངས་
པའི་ཕྱིར། དེས་ན་གླེགས་བུ་ཕྱེད་དང་ལྔ་སྦྱར་བའི་སྣམ་ཕྲན་གཅིག་དབུས་བྱས་ལ།
དེའི་གཡས་གཡོན་དུ་སྣམ་ཕྲན་བཅུ་གཉིས་བཅུ་གཉིས་རེ་སྦྱར་ལ་དབུས་མའི་གླེགས་
བུའི་འཕྲོ་ཕྱི་མ་ཕྱི་མའི་སྟེང་དུ་ཐོན་པར་སྦྱར་བར་བྱ་སྟེ། དེ་ལྟར་སྦྱར་བས་སྣམ་ཕྲན་
དབུས་མའི་གླེགས་བུའི་འཕྲོ་གཡས་གཡོན་གྱི་སྟེང་དུ་ཐོན་ཞིང་གཡས་ཀྱི་སྣམ་ཕྲན་ནམ་
ཚལ་རིང་བཅུ་གཉིས་ཀྱི་འཕྲོ་གཡས་དང་གཡོན་གྱི་སྣམ་ཕྲན་ནམ་ཚལ་རིང་བཅུ་གཉིས་
ཀྱི་འཕྲོ་གཡོན་དུ་ཕྱོགས་པའི་བྱ་སྤུ་ནོན་མཛེས་པ་ཅིག་འོང་བའི་ཕྱིར་ཏེ། རྩ་བར། དབུས་
ནས་གཞན་དུ་གླེགས་བུའི་འཕྲོ་ཕྱོགས་ཕྱོགས་སུ་ལྟ་བ་ཉིད་དང་། ཞེས་དང་། ཊཱིཀྐ་ལས།
ཕྱོགས་ཕྱོགས་སུ་ཞེས་ཟློས་བུར་བྱས་ཏེ། གཡས་ཕྱོགས་ཀྱི་གླེགས་བུ་རྣམས་ཀྱི་འཕྲོ་
ཡང་གཡས་ཕྱོགས་སུ་ཕྱི་བརྒྱུད་དུ་ལྟ་ལ། གཡོན་ཕྱོགས་ཀྱི་གླེགས་བུ་རྣམས་ཀྱི་འཕྲོ་
ཡང་གཡོན་ཕྱོགས་སུ་ཕྱི་རྒྱུད་དུ་ལྟའོ། །ཞེས་གསུངས་པའི་ཕྱིར། སྣམ་ཕྲན་གྱི་གླེགས་བུ་
སྣྲེལ་ཞིར་དྲུབས་ཚུལ་ཡོད་དེ། སྣམ་ཕྲན་དབུས་མའི་གླེགས་བུ་ཕྱེད་པ་དེའི་གཡས་གཡོན་
དུ་གླེགས་བུ་ཚང་མ་ཡོད་པའི་སྣམ་ཕྲན་རེ་སྦྱར། དེ་བཞིན་དུ་སྣམ་ཕྲན་བྱེད་པ་དང་ཚང་
མ་བསྣོལ་བའི་སྦྱར་བའི་འགྲུབ་པའི་ཕྱིར་ཏེ། རྩ་བར། སྣམ་ཕྲན་སྣྲེལ་ཞི་ཉིད་དང་། ཞེས་

དང་། ཊཱིཀྐ་ལས། སྣྲེལ་ཞི་ཞེས་བྱ་བ་ནི་སྣམ་ཕྲན་དེ་དག་གི་ཚལ་བུ་རྣམས་ཀྱི་སྣ་
དྲངས་ཐད་དུ་མ་བབས་པར་མཐོ་དམན་མ་མཉམ་པ་ཉིད་ཀྱིས་འགྲུས་ཐབས་སུ་འདུག་
པའོ། །ཞེས་གསུངས་པའི་ཕྱིར།  
སྔོན་གྱི་བྱ་འདུལ་དང་ས་པཎ་དང་རྗེ་རིན་པོ་ཆེ་(༥༨བ)སོགས་ཀྱི་ཆོས་གོས་བྱ་སྤུ་
ནོན་དེ་ལྟར་ཡིན་གྱི་ཚལ་བུའི་ཁ་ཡས་མར་མི་མཐུན་པ་མིན་ཞེས་བླ་མ་མཁས་པ་མང་
པོས་གསུང་ངོ་། །སྣམ་ཕྲན་སྦྱར་བ་དེའི་མཐའ་སྐོར་དུ་ཞེང་ཆེ་ཆུང་མཉམ་པས་སྐོར་བ་
དྲས་དྲུབས་ལ་ཟུར་དུ་དགོས་ཏེ། རྩ་བར། མཐའ་སྐོར་བ་ཉིད་དག་གིས་སོ། །ཞེས་དང་།
ཊིཀྐ་ལས། མཐའ་སྐོར་བ་ཉིད་ཅེས་བྱ་བ་ནི་མཐའ་ཐམས་ཅད་བསྐོར་བ་སྟེ། ཞེས་
གསུངས་པའི་ཕྱིར། དེ་མཛེས་པའི་ཆེད་ཡིན་ཏེ། གོས་གཞིའི་ལུང་ལས། དེས་སྣམ་བུ་
རྣམས་ཁ་ཕྱོགས་གཉིས་ཀར་བསྟན་ནོ། །འོན་ཀྱང་མཐའ་སྐོར་མེད་པས་མཛེས་པར་མ་
གྱུར་ནས་མཐའ་སྐོར་བྱས་སོ། །ཞེས་གསུངས་པའི་ཕྱིར། 
མཐའ་སྐོར་གྱི་ཞེང་ཚད་འགྲེལ་ཆུང་ལས་སོར་བཞིར་བཤད། ཚལ་བུའི་ཞེང་ཚད་
ཆེ་འབྲིང་ཆུང་གསུམ་ཡོད་དེ། སྣམ་ཕྲན་ནང་མ་ནང་མ་ཕྱི་མ་ཕྱི་མར་སྦྱར་བའི་སྣམ་ཕྲན་
ནང་མའི་འཕྲོ་སོར་བཞི་སོགས་མ་སྦྱར་བར་སྟེང་དུ་ཐོན་པ་དེ་དང་གླེགས་བུ་སོ་སོར་
འཕྲོ་དེ་ལྟར་ཐོན་པ་དེ་ལ་ཚལ་བུ་ཟེར། དེའི་ཆེ་ཚད་སོར་བཞི་དང། ཆུང་ཚད་ཕྱེད་དང་
གསུམ་མམ་གཉིས་དང་མཐེབ་སོར་གཅིག་ཡིན། དེའི་བར་འབྲིང་ཚད་དུ་འཇོག་པའི་
ཕྱིར། དང་པོ་གྲུབ་སྟེ། སྣམ་ཕྲན་དང་གླེགས་བུའི་ཚལ་བུ་ཐམས་ཅད་ཆགས་ཤིང་གིས་
ཚད་མཉམ་པར་བྱེད་དགོས་པའི་ཕྱིར་ཏེ། རྩ་བར། ཚལ་བུ་དག་ཀྱང་ངོ༌། །དེའི་ཚད་ཀྱི་
ཆགས་ཤིང་བཅང་བར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར།
དེའི་ཆེ་ཚད་ནི་སོར་བཞིའོ། །བྱ་རོག་གི་མཐོ་གང་ཡང་ངོ་། །ཞེས་གསུངས་པའི་ཕྱིར།

ཁྱབ་སྟེ། འདི་གཉིས་ཚད་མཇལ་བྱེད་སོ་སོར་བཤད་པ་ཙམ་ཡིན་པའི་ཕྱིར་ཏེ། ཊཱིཀྐ་
ལས། དེ་ལྟར་བཞག་པའི་མཐེབ་མཛུབ་གཉིས་ཀྱི་རྩེ་མོའི་བར་གྱི་ཚད་ནི་བྱ་རོག་གི་
མཐོ་གང་ཞེས་བྱའོ། །དེ་ལ་དངོས་སུ་སོར་བཞི་ཁོ་ན་ཡོད་དེ་རྣམ་པ་གཞན་གྱིས་བསྟན་
པའི་ཕྱིར་རོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རྩ་བར། ཆུང་ཚད་ནི་སོར་
གཉིས་སམ་ཕྱེད་དང་གསུམ་མམ་མཐེབ་སོར་གཅིག་གོ །ཞེས་དང་། བམ་ལྔ་ལས། ཆུང་
ཚད་ནི་སོར་གསུམ་མམ་ཕྱེད་དང་གསུམ་མམ་མཐེབ་(༥༩ན)སོར་གཅིག་གོ ཞེས་
གསུངས་པའི་ཕྱིར་དང་། ཊཱིཀྐ་ལས་ཀྱང་ངོ་། །བཞི་པ་གྲུབ་སྟེ། བམ་ལྔ་ལས། འབྲིང་
ཚད་ནི་དེ་གཉིས་ཀྱི་བར་མོའི་ཞེས་བྱ་བ་དག་ནི་ཚལ་བུའི་ཞེང་ཚད་དེ། དེ་ནི་གོས་ཀྱི་
གཞི་ཕྲན་ཚེགས་ལ་སོགས་པའི་སྐབས་ནས་བྱུང་ངོ་། །ཞེས་གསུངས་པའི་ཕྱིར། དེ་ཡང་
ལུང་ལས་ཆུང་འབྲིང་ཚད་བཤད་ཚུལ་གཉིས་སྣང་ངོ༌། །དེས་སྣམ་སྦར་ལྷག་མ་རྟོགས་
པར་བྱའོ། །སྣམ་སྦྱར་ལ་ཡང་ལྷན་ཐབས་ཀྱང་ཡོད་དེ། ཆོས་གོས་གསུམ་ཀའི་རྒྱུའི་བྱིན་
རླབས་སྔགས་ལས་ཡང་ན་འདི་ལ་ལྷན་ཐབས་སུ་གླན་ནོ། །ཞེས་གསུངས་པའི་ཕྱིར།
ཁྱབ་སྟེ། གཞི་འགྲེལ་ལས། ཡང་ན་འདི་ལ་ལྷན་ཐབས་སུ་ཀླན་ནོ། །ཞེས་བྱ་བ་ནི་ཆོས་
གོས་མ་དྲས་པའི་སྟེང་དུ་གཞན་གྱི་སྣམ་ཕྲན་དང་གླེགས་བུ་དང་། གླེགས་བུ་ཕྱེད་ཀྱིས་
ལྷན་ཐབས་སུ་གླན་པར་བྱའོ། །ཞེས་གསུངས་པའི་ཕྱིར། ལྷན་ཐབས་སྦྱོར་ཚུལ་ཡང་
ཤིན་ཏུ་གསལ་ལོ། །  
བླ་གོས་དང་མཐང་གོས་ཀྱི་ཚད་དང་དྲས་དྲུབས་བྱེད་ཚུལ་ཡོད་དེ། བྱིན་གྱིས་རླབ་
རུང་དེ་གཉིས་ཆེ་ཚད་ཞེང་དུ་ཁྲུ་གསུམ་དང་མཆུར་ཁྲུ་ལྔ་དང་ཆུང་ཚད་ཞེང་དུ་ཁྲུ་ཕྱེད་
དང་གསུམ་དང་མཆུར་ཁྲུ་ཕྱེད་དང་ལྔ་ཡིན་ལ་དེའི་བར་འབྲིང་ཚད་ཡིན་པའི་ཕྱིར་ཏེ།
ལུང་ལས། ཡིན་གྱིས་རླབ་ཏུ་རུང་བ་ཆེན་པོ་དག་ནི་རང་ཁྲུ་གསུམ་དང་ལྔ་དག་གོ །ཞེས་

དང་། བམ་ལྔ་ལས་ཀྱང་། སྣམ་སྦྱར་དང་བླ་གོས་དང་མཐང་གོས་བྱིན་གྱིས་བརླབ་ཏུ་
རུང་བ་ཆེན་པོ་དག་ནི་ཚད་གཅིག་སྟེ། ཞེས་གསུངས་པའི་ཕྱིར་དང་། ཊཱིཀྐ་དང་། གཞི་
འགྲེལ་ཀུན་མཐུན་པས་ཀྱོག་བཤད་མི་བྱའོ། ། 
བླ་གོས་ཀྱི་མཐའ་སྐོར་མ་གཏོགས་ལྷག་མ་གླེགས་བུ་ཚང་མ་བཅུ་བཞི་ཕྱེད་པ་
བདུན་དང་། ཉེར་གཅིག་ཏུ་དྲས་ཞིང་། གླེགས་བུ་ཕྱེད་དང་གསུམ་པ་བྱ་སྤུ་ནོན་དུ་སྦྱར་
བའི་སྣམ་ཕྲན་བདུན་གྱི་གཅིག་དབུས་དེའི་གློར་གླེགས་བུའི་འཕྲོ་གཡས་སུ་ལྟ་བའི་སྣམ་
ཕྲན་གསུམ་དང་གཡོན་དུ་གླེགས་བུའི་འཕྲོ་གཡོན་དུ་ལྟ་བའི་སྣམ་ཕྲན་གསུམ་སྦྱར་དེ་
ཀུན་གྱི་མཐའ་ལྕགས་རིས་སྐོར་བ་ཡིན་ཏེ། བླ་གོས་ལ་ཚད་གསུམ་(༥༩བ)ཡོད་ཀྱང་
སྣམ་ཕྲན་བདུན་པ་དང་། གླེགས་བུ་ཕྱེད་དང་གསུམ་པ་ཁོ་ནར་བྱིན་རླབས་སྔགས་ལས་
བཤད་པ་མ་གཏོགས་མ་གསུངས་པའི་ཕྱིར་ཏེ། བམ་ལྔ་ལས། བླ་གོས་ནི་སྣམ་ཕྲན་
བདུན་དང་། གླེགས་བུ་ཕྱེད་དང་གསུམ་པའོ། །ཞེས་དང་། དེ་བྱིན་རླབས་སྔགས་ལས་
སྣམ་ཕྲན་བདུན་པར་བགྱི་སྟེ་གླེགས་བུ་ཕྱེད་དང་གསུམ་པར་བགྱིའོ། །ཞེས་གསུངས་
པའི་ཕྱིར། 
མཐང་གོས་ཀྱི་ཚད་གཞན་ཡང་ཡོད་དེ། ཞེང་དུ་ཁྲུ་དོ་དང་མཆུར་ཁྲུ་ལྔ་དང་ཞེང་དུ་
ཁྲུ་དོ་མཆུར་ཁྲུ་བཞི་ཡང་རུང་ཞིང་འཁོར་གསུམ་ཁེབས་པ་ཡང་ཡོད་པའི་ཕྱིར་ཏེ། རྩ་
བར། མཐང་གོས་ནི་དོ་དང་ལྔ་ཡང་ཡིན་ལ། དོ་དང་བཞི་ཡང་ཡིན་ནོ། །འཁོར་གསུམ་
ཁེབས་པ་ཉིད་ཡན་ཆད་ཀྱང་ངོ་། །ཞེས་གསུངས་པའི་ཕྱིར། ཁྱབ་སྟེ། ཡང་སྒྲ་སྔ་མས་
བྱིན་གྱིས་རླབས་རུང་གི་མཐང་གོས་གསུམ་དུ་མ་ཟད་པ་ཡང་བཤད་ལ། ཡང་སྒྲ་ཕྱི་མ་
གཉིས་ཀྱིས་སྔ་མ་སྔ་མར་མ་ཟད་འདི་ཡང་རུང་བར་བཤད། དྲས་དྲུབས་བྱེད་ཚུལ་ཡོད་
དེ། ལྕགས་རི་མ་གཏོགས་པའི་ཚད་དེ་གླེགས་བུ་ཚང་མ་ལྔ་དང་། གླེགས་བུ་ཕྱེད་པ་ལྔ་

སྟེ་བཅུར་དྲས་ཤིང་། གླེགས་བུ་ཆེ་ཆུང་གཉིས་མཐུད་བས་སྣམ་ཕྲན་ལྔ་དང་། གླེགས་བུ་
ཕྱེད་དང་གཉིས་པ་འབྱུང་བའི་ཚུལ་དུ་སྦྱར་ཞིང་། མཐའ་ལྕགས་རིས་སྐོར་བ་དེ་ཡིན་
པའི་ཕྱིར་ཏེ། མཐང་གོས་ཀྱི་ཚད་གསུམ་སོགས་ཡོད་ཀྱང་སྣམ་ཕྲན་དང་། གླེགས་བུ་
ལུགས་གཅིག་ལས་མེད་པའི་ཕྱིར་ཏེ། ལུང་གཞི་ལས། སྣམ་ཕྲན་ལྔ་བར་བགྱི་སྟེ།
གླེགས་བུ་ཕྱེད་དང་གཉིས་པར་བགྱིའོ། །ཞེས་གསུངས་པའི་ཕྱིར། ཁྱབ་སྟེ། བླ་གོས་དང་
མཐང་གོས་གཉིས་ཀྱི་སྣམ་ཕྲན་བྱིན་བརླབས་ཀྱི་སྔགས་ལས་གཞན་དུ་གསལ་བར་མ་
གསུངས་པའི་ཕྱིར་ཏེ། གཞི་འགྲེལ་ལས། དེ་གཉིས་ཀྱི་གོས་བྱིན་གྱིས་བརླབས་པའི་
སྔགས་དེ་འདི་ལས་ཤེས་པར་བྱའི། བཅོམ་ལྡན་འདས་ཀྱིས། བླ་གོས་དང་མཐང་གོས་
གཉིས་ཀྱི་སྣམ་ཕྲན་གྱི་ཚད་ནི་སྣམ་སྦྱར་གྱི་ཆེད་ལྟར་གང་དུའང་བཀའ་མ་སྩལ་ཏོ། །ཞེས་
གསུངས་པའི་ཕྱིར། མཐང་གོས་ཀྱིས་ལུས་མི་ཡོགས་ན་རལ་ག་(༦༠་ན)དཔུང་ཆད་བྱ་
ཞིང་མཐའ་གཅིག་ཏུ་མ་ངེས་ཏེ། རྩ་བར། མི་གཡོགས་ན་རལ་ག་དཔུང་ཆད་བྱའོ། །ཞེས་
དང་། བམ་ལྔ་ལས། གང་གི་ལུས་ཆེ་ཆེས་བས་མཐང་གོས་ཀྱི་ཚད་དེ་ཙམ་གྱིས་མི་ཡོགས་
ན་རལ་ག་དཔུང་ཆད་བྱ་སྟེ། ཁེབས་པར་གཡོག་པར་བྱའོ། །ཞེས་གསུངས་པའི་ཕྱིར།
ལས་ཆོག་ཆེན་མོར་རལ་ག་དཔུང་ཆད་ནི་ཚད་ལ་ངེས་བཟུང་ཆེ་བ་མེད་ཀྱང་མཐང་
ཤམ་གྱི་ཕྱེད་ལས་ཆེ་བ་མི་རུང་བ་འདྲ་ཞིང་། མཚོ་ཊཱིཀ་ལས། རལ་ཁ་དཔུང་ཆད་ནི་རྒྱ་
ཁྱོན་ཇི་ཙམ་ཡོད་པ་ལོགས་སུ་བྱིན་གྱིས་བརླབས་སྟེ་སྒྲོ་གུ་འམ་གཟུངས་ཀྱིས་མཐུད་
པའོ། །ཞེས་གསུངས་པའི་ཕྱིར། འདི་དག་ལ་ཞིབ་ཆ་ཅུང་དགོས་པར་མངོན་ནོ། །
ལུ སྒྲ་བཤད་ཡོད་དེ། ཆོས་དོན་དམ་པའི་དགེ་སྦྱོང་དང་མྱ་ངན་ལས་འདས་པ་དང་
མཐུན་པའི་གོས་ཡིན་ལ་ཁྱིམ་པ་མུ་སྟེགས་སོགས་དང་མ་ཡིན་པས་ཆོས་གོས་དང་སྣམ་
ཕྲན་དང་གླེགས་བུ་དུ་མ་སོ་སོར་རམ་ཀུན་ཏུ་སྦྱར་བས་ན་སྣམ་སྦྱར་དང་། བླ་སྟེ་སྟོད་

དམ་གོང་དུ་གྱོན་པའི་གོས་ཡིན་པས་ན་བླ་གོས། མཐང་སྟེ་སྨད་དམ་ནང་དུ་གྱོན་པའི་
གོས་ཡིན་པས་ན་མཐང་གོས་ཞེས་བརྗོད་པའི་ཕྱིར། རྟགས་ཟུར་དང་པོ་གྲུབ་སྟེ། མདོ་
ལས། ཁྱིམ་བདག་གཞན་དང་། ཞེས་པ་ནས། འདི་དག་ནི་ཉེ་བར་ཞི་བ་དང་མཐུན་པ་
ཡིན་གྱི། འདི་དག་ཉོན་མོངས་འབར་བ་དང་མཐུན་པ་མིན་པ་དང་། ངུར་སྨྲིག་འདི་དག་
གིས་དཀྲིས་ཤིང་གཡོགས་ན་སྡིག་པ་ལས་ལྡོག་པར་བྱ་བ་དང་། སོགས་ལྟར་ཡིན་པའི་
ཕྱིར། ཕྱི་མ་གསུམ་ཊཱིཀྐ་ལས་བཤད་དོ། ། 
གཉིས་པ་འཚོ་བའི་ཡོ་བྱད་ལྷག་མའི་ཚད་དང་། སྤྱོད་ཚུལ་ཡོད་དེ། ཤམ་ཐབས་ནི་
ཉིན་མོ་མཐང་གོས་ཀྱི་འོག་ཏུ་གྱོན་པ་དང༌། ཤམ་ཐབས་ཀྱི་གཟན་ནི་མཚན་མོ་མཐང་
གོས་ཀྱི་འོག་ཏུ་གྱོན་པ་དང་ཚད་མཐང་གོས་དང་འདྲ། རྔུལ་གཟན་ནི་ཉིན་མོ་སྟོད་དུ་
གྱོན་པ་དང༌། རྔུལ་གཟན་གྱི་གཟན་མཚན་མོ་སྟོད་ལ་གྱོན་པ་དེ་གཉིས་ཚད་བླ་གོས་དང་
འདྲ་ལ། མ་དྲས་པའི་སྟོད་གཡོགས་ཆེ་བ་སྲིད་དུ་ཁྲུ་བཅུ་གཉིས་ཞིང་དུ་ཁྲུ་གསུམ་དང་།
ཆུང་ཚད་(༦༠་བ)བླ་གོས་ལྟ་བུ་དང་། མ་དྲས་པའི་སྨད་གཡོགས་ཀྱི་ཆེ་ཚད་སྲིད་དུ་ཁྲུ་
བདུན་དང་ཞེང་དུ་ཁྲུ་དོ་དང་ཆུང་ཚད་མཐང་གོས་ལྟར་ཡིན་ལ། དེ་གཉིས་ཁྱིམ་པའི་སྟོད་
གཡོགས་དང་སྨད་གཡོགས་ཞེས་བྱ་ཞིང་འབྲིང་ཚད་མི་འདོད་པའི་ཕྱིར། དང་པོ་བཞི་
ཡང་གྲུབ་སྟེ། མེ་ཏོག་ཕྲེང་རྒྱུད་ལས། རྔུལ་གཟན་མཐང་གོས་མེད་པར་ནི། །ཆོས་གོས་
ཆེན་པོ་ལོངས་མི་སྤྱད། །ཅེས་གསུངས་པའི་ཕྱིར། ལྔ་པ་དང་དྲུག་པ་གྲུབ་སྟེ། ས་ག་ལྷས།
ཁྲུ་ནི་བཅུ་གཉིས་སྟོད་གཡོགས་གསུམ། །སྨད་གཡོགས་ཀྱང་ནི་བདུན་དང་གཉིས། །རེ་
ཞིག་འདི་ནི་འཇིག་རྟེན་པའི། །སྟོད་གཡོགས་སྨད་གཡོགས་ཞེས་སུ་གསུངས། །ཞེས་
གསུངས་པའི་ཕྱིར། ཁྱབ་སྟེ། དེས་སྟོད་གཡོགས་སྨད་གཡོགས་མ་དྲས་པ་ཆེ་ཚད་དང་ཐ་
སྙད་བསྟན་ཅིང་། ཆུང་ཚད་འཆད་པར་ས་ག་ལྷས། ཁྲུ་ནི་ལྔ་གསུམ་སྣམ་སྦྱར་ཏེ། །གཉིས་

རིམ་སྟོད་གཡོགས་དག་ཀྱང་ངོ་། ཁྲུ་ནི་ལྔ་དང་གཉིས་པོ་དག །རེ་ཞིག་བསྟན་པའི་སྨད་
གཡོགས་སོ། །ཞེས་གསུངས་པའི་ཕྱིར་དང་། ཇི་སྐད་དུ། རྗེ་འདུལ་འཛིན་གྱི་གཞི་གསུམ་
ཆོ་ག་ལས། མ་དྲས་པའི་སྟོད་གཡོགས། ཞེས་པ་ནས། མ་དྲས་པའི་སྟོད་གཡོགས་སྨད་
གཡོགས་གཉིས་ལ་འབྲིང་ཚད་ནི་མེད་དོ། །ཞེས་གསུངས་པའི་ཕྱིར། གཞན་ཡང་འཚོ་
བའི་དེ་ཡོད་དེ། གདོང་ཕྱིས་ནི་གདོང་ལག་ཕྱི་བ་རུང་བས་ཁ་བསྒྱུར་བ་ཚད་ཁྲུ་གང་སྲིད་
ཞེང་དུ་ལྡན་པ་དང་། རྣག་གཟན་ནི་དགེ་སློང་རྣག་ནད་ཅན་གྱིས་ཤ་ལ་སྦྱར་ཏེ། བགོ་
བའི་གོས་ཅི་ཙམ་གྱིས་ཆོག་པ་དང་། གཡན་པ་དགབ་པ་ནི་གཡན་པའི་ནད་ཅན་གྱིས་
ཤ་ལ་སྦྱར་ཏེ། བགོ་བའི་གོས་ཡིན་ལ་ཚད་སྲིད་དུ་ཁྲུ་དྲུག་ཞེང་དུ་ཁྲུ་གསུམ་ཡིན། སྐྲ་
བཟེད་ནི་སྐྲ་བྲེགས་པའི་ཚེ་གྱོན་པའི་གོས་ཡིན་པ་སྲིད་དུ་ཁྲུ་གསུམ་ཞེང་དུ་ཕྱེད་དང་
གཉིས་ཡོད་པ་དང་། གདིང་བ་ནི་གནས་མལ་སྐྱབ་པའི་ཆེད་དུ་གནང་བ་ཚད་སྲིད་དུ་ཁྲུ་
གསུམ་ཞེང་དུ་ཁྲུ་དོ་དང་སོར་དྲུག་ཡིན་ལ་དེས་མི་ཆོག་ན་སྲིད་དུ་ཁྲུ་ཕྱེད་དང་དོ་སྐྱེད་པ་
དང་། དབྱར་གྱི་གོས་རས་ཆེན་ནི་ཆར་སྐྱབས་པའི་ཆེད་དུ་གྱོན་པ་ཡིན་ལ། ཚད་སྲིད་དུ་
(༦༡ན)ཁྲུ་དགུ་ཞེང་དུ་ཁྲུ་གསུམ་དང་སོར་བཅོ་བརྒྱད་ཡོད་པ་དང་། དེ་དག་ཐམས་ཅད་
རུང་བའི་ཚོན་གྱིས་ཁ་བསྒྱུར་དགོས་པའི་ཕྱིར། དང་པོ་གྲུབ་སྟེ། རྩ་བར། གདོང་ཕྱིར་
བཅང་བར་བྱའོ། །ཞེས་དང་། ས་ག་ལྷས། གདོང་དང་ལག་པ་ཕྱི་བ་སྟེ། ཞེས་སོ། །
གཉིས་པ་གྲུབ་སྟེ། རྩ་བར། ལུས་རྣག་འཛག་པས་རྣག་གཟན་ནོ། །དེ་ཆོས་གོས་ཀྱི་ནང་
དུ་བགོའོ། །སོགས་བྱུང་། གསུམ་པ་གྲུབ་སྟེ། རྩ་བར། གཡན་པ་དགབ་པའིའོ། ཁྲུ་དྲུག་
དང་གསུམ་མོ། །ཞེས་གསུངས་པའི་ཕྱིར། །བཞི་པ་གྲུབ་སྟེ། ཕྲེང་རྒྱུད་ལས། སྲུང་བའི་
དོན་དུ་སྐྲ་བཟེད་ནི། །ཞེང་དུ་ཁྲུ་ནི་ཕྱེད་དང་གཉིས། །སྲིད་དུ་ཁྲུ་ནི་གསུམ་ཡིན་ཏེ། །
ལྷག་པར་བརྟག་པར་མི་བྱའོ། །ཞེས་སོ། །ལྔ་པ་གྲུབ་སྟེ། རྩ་བར། གདིང་བའིའོ། །

འདིའི་ཚད་ནི་སྲིད་དུ་ཁྲུ་གསུམ་མོ། །མི་ཆོག་ན་ཁྲུ་ཕྱེད་དང་དོ་མན་ཆད་སྐྱེད་དོ། །འདིའི་
ཞེང་དུ་ནི་ཁྲུ་དོ་དང་སོར་དྲུག་གོ །ཞེས་གསུངས་པའི་ཕྱིར། དྲུག་པ་གྲུབ་སྟེ། རྩ་བར།
དབྱར་གྱི་རས་ཆེན་གྱིའོ། །དགུ་དང་གསུམ་དང་སོར་བཅོ་བརྒྱད་དོ། །ཞེས་གསུངས་པའི་
ཕྱིར། བདུན་པ་གྲུབ་སྟེ། རུང་བས་ཁ་མ་བསྒྱུར་བ་ལྷུང་བཟེད་ཀྱི་ཁ་གཡོགས་ཙམ་ཡང་
བཅད་ན་ལྟུང་བ་འབྱུང་བའི་ཕྱིར་ཏེ། རྩ་བར། སྔོན་པོ་འམ་དམར་པོའམ་ངུར་སྨིག་གི་ཁ་
མ་བསྒྱུར་བ་རང་གི་གོས་ཐ་ན་ལྷུང་བཟེད་ཀྱི་ཁ་གཡོགས་སྣོད་དང་རྐང་པའི་འབེབ་དང་
སྐ་རགས་དག་གི་བསྒོ་བ་ལ་སོགས་པ་ལ་ཡོངས་སུ་ལོངས་སྤྱོད་ནའོ། །ཞེས་གསུངས་
པའི་ཕྱིར། ཆར་གོས་སོགས་ཁ་མ་བསྒྱུར་བ་ཤིན་ཏུ་མི་རུང་ངོ་། ། 
དེས་ན་འཚོ་བའི་ཡོ་བྱད་ལ་གཉིས་ཡོད་དེ། དངོས་སྔར་བཤད་བཅུ་གསུམ་དང༌།
འཚོ་བའི་ཡོ་བྱད་ཕྲན་ཚེགས་ཞྭ་སྐ་རགས་ལྷམ་ལྷུང་བཟེད་ཀྱི་ཤུབ་ཁ་གཡོགས་རམ་
ཕྱིས་སམ་ཕོར་ཕྱིས་རྣམས་ཡིན་པའི་ཕྱིར། འཇལ་བྱེད་ཀྱི་ཁྲུ་ཡང་འདུལ་བར་གསུམ་
བཤད་དེ། རྡུལ་ཁྲུ་དང་། ལུས་ཁྲུ། ལག་ཁྲུ། གསུམ་ཡོད་ཅིང་། དེས་གཞལ་བའི་
(༦༡བ)སྒོ་ནས་བཞག་པའི་ཕྱིར། དང་པོ་ཡོད་དེ། རྩ་བར། རྡུལ་ཕྲ་རབ་དང་། རྡུལ་ཕྲ་
མོ་དང་། ཆུ་དང་། ལྕགས་དང་། རི་བོང་དང་། ལུག་དང་། གླང་དང་། ཉི་ཟེར་གྱི་རྡུལ་
དང་། སྲོ་མ་དང་། ཤིག་དང་། ནས་དང་། སོར་རྣམས་ནི་སྔ་མ་དྲུག་ལས་ཕྱི་མའོ། །སོར་
བཞི་དྲུག་ལ་ཁྲུ་གང་ངོ་། ཁྲུ་ཕྱེད་དང་བཞི་ལ་ནི་མའི་སྲིད་དོ། ཁྲུ་བཞི་ལ་གཞུའོ། །དེ་ལྔ་
བརྒྱ་ལ་རྒྱང་གྲགས་སོ། །དགོན་པའི་དང་པོ་ནི་དེའི་མཐའ་འོ། །ཞེས་གསུངས་པའི་
ཕྱིར། མཛོད་དང་འདིའི་དྲུག་རྩིས་ནི་རགས་ཞིབ་དང་ཆུ་ལྕགས་གོང་འོག་གི་རྡུལ་གཉིས་
ཡང་མི་གཙག་པར་བྱའོ། །གཞན་སླ། 
གཉིས་པ་ཡོད་དེ། རྩ་བར། ཁྲུའི་དོན་ནི་ལུས་ཀྱི་ཆ་བདུན་ལས་གཉིས་སོ། །ཞེས་

སོ། །གསུམ་པ་ནི། ཊཱིཀྐ་ལས། ཁྲུ་ནི་གྲུ་མོ་ནས་གུང་མོའི་རྩེ་མོའི་བར་རོ། །ཞེས་སོ། །
བཞི་པ་གྲུབ་སྟེ། མཚོ་ཊཱིཀྐ་ལས། རྡུལ་ཁྲུ་ལུས་ཁྲུ་ལག་ཁྲུ་སྟེ། ཁྲུ་གསུམ་རྣམ་དབྱེ་ཤེས་
པར་བྱ། །རྡུལ་ཁྲུས་གཞལ་བར་བྱ་བ་ནི། ཁང་པའི་ཚད་དང་ཁྲི་རྐང་ཚད། །གདིང་བ་
གཡན་དགབ་རས་ཆེན་ནོ། །དེ་དག་ལས་གཞན་ཆོས་གོས་རྣམས། །ལུས་ཁྲུ་འམ་ལག་
ཁྲུས་གཞལ་བ་སྟེ། །ལུས་རིང་ཧ་ཅང་ལག་ཐུང་དང་། །དེ་ལས་ལྡོག་པའི་ཆོས་གོས་
རྣམས། །རང་གི་ལུས་ཁྲུ་ཁོ་ནས་གཞལ། །ལུས་ཚད་ལག་ཚད་འཚམ་པ་ཡིས། །ལག་
ཁྲུས་ཀྱང་ནི་གཞལ་དུ་རུང་། །ཞེས་སོ།
བཞི་པ་བྱིན་རླབས་ཀྱི་ཆོ་ག་ཡོད་དོ། ཡུལ་དགེ་སློང་ཁྱད་པར་བདུན་ལྡན་གྱི་མདུན་
དུ། ཕྱག་གམ་གུས་པས་སྙན་གསན་དང་། དེ་ནས་གོས་བལྟབ་པར་རང་གི་ཕྲག་པར་
བཀལ་བའི་སྣེ་ནས་གཉིས་ཀས་འགྲེང་སྟེ་བཟུང་ནས། བཙུན་པ་དགོངས་སུ་གསོལ།
བདག་མིང་འདི་ཞེས་བགྱི་བས་ཆོས་གོས་བགྱིས་ལགས་པར་རུང་བ་སྤྱད་པར་འོས་པ་
འདི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། གསུམ་བརྗོད་དེ། ཐབས་ལེགས་བྱ་ལ།
དེ་བཞིན་དུ་འཚོ་བའི་ཡོ་བྱད་སོ་སོར་བརྗེས་ལ་བྱིན་བརླབ་བྱ་ཞིང་ལྷག་པ་རྣམ་བརྟགས་
ཀྱི་བྱིན་གྱི་བརླབས་ཡང་བྱེད་པའི་ཕྱིར་ཏེ། ས་ག་ལྷས། རང་དང་ཆོ་གས་བྱིན་(༦༢ན)
རླབས་ནས། །དེ་ལས་གཞན་རྣམས་བརྟགས་ནས་ཏེ། །ཞེས་གསུངས་པའི་ཕྱིར།  
དེ་དག་བྱིན་རླབས་ཀྱི་དགོས་པ་ཡོད་དེ། དེ་བྱས་པས་འཆང་འཇོག་གི་ལྟུང་བ་མི་
འབྱུང་བ་དང་། བྱིན་རླབས་ཀྱི་གོས་དེ་མེད་པའི་ཉེས་པ་ཁེགས་པའི་ཕྱིར། སྣམ་སྦྱར་
སོགས་དངོས་མེད་ན་རྒྱུའི་བྱིན་རླབས་ལ་གཞན་སྔར་ལྟར་བྱས་ཏེ། བཙུན་པ་དགོངས་
སུ་གསོལ། བདག་མིང་འདི་ཞེས་བགྱི་བས་ཆོས་གོས་འདི་སྣམ་སྦྱར་དུ་བྱིན་གྱིས་བརླབ་
པོ། །འཚལ་ལ་བར་ཆད་མ་བྱུང་ན་སྣམ་ཕྲན་དགུ་བ་ལ་སོགས་པར་བགྱིས་ཏེ། གླེགས་

བུ་ཕྱེད་དང་གསུམ་པ་ལ་སོགས་པར་བགྱིའོ། །བཀྲུའོ། །བསྐྱང་ངོ་། །དྲའོ། །བསྡེབ་
བོ། །གཟུང་གདབ་བོ། །དྲུབ་པོ། ཁ་བསྒྱུར་རོ། །ཡང་ན། འདི་ལ་ལྷན་ཐབས་སུ་གླན་
ནོ། །རྐྱེན་ཇི་ལྟ་བ་བཞིན་དུ་བགྱི་སྟེ། ཆོས་གོས་འདི་ནི་རུང་བ་སྤྱད་པར་འོས་པའོ། །
ཞེས་པ་དེ་ཡིན་ལ། ཐབས་ལེགས་ཀྱང་ངོ་། །བླ་གོས་ལ། སྣམ་ཕྲན་བདུན་པ་དང༌།
གླེགས་བུ་ཕྱེད་དང་གསུམ་པ། ཞེས་དང་། ཆོས་གོས་བླ་གོས་སུ་བྱིན་གྱིས་བརླབ་བོ། །
ཞེས་དང་། མཐང་གོས་ལ། མཐང་གོས་སུ་བྱིན་གྱིས་བརླབ་བོ། །ཞེས་དང་། སྣམ་ཕྲན་
ལྔ་པ་དང་། གླེགས་བུ་ཕྱེད་དང་གཉིས་པར་བྱའོ། །ཞེས་བྱའོ། །ཡུལ་མེད་ན་ཤཱ་རིའི་བུ་
མདུན་དུ་དམིགས་ལ། ལྷ་དགོངས་སུ་གསོལ། བདག་མིང་འདི་སོགས་བྱ། དེ་བཞིན་དུ་
ལྷག་པའི་ཡོ་བྱད་དང་མཁོ་བའི་ཡོ་བྱད་ཀྱི་སྔགས་བསྒྱུར་སླའོ། ། 
ལྔ་པ་དགོས་བཅང་གི་སེམས་ཀྱི་ཁྱད་པར་ཡོད་དེ། སྤྱིར་འདུ་ཤེས་ལྔ་དང་། ཁྱད་
པར་དུ་ལུས་ལ་རྨ་དང་ངོ་ཚ་བའི་གནས་དང་། གོས་ལ་རྨ་དཀྲིས་དང་ངོ་ཚ་སྒྲིབ་བྱེད་
དང་། འཚོ་བའི་ཡོ་བྱད་ཀྱི་བྱིན་རླབས་དང་དགེ་སྦྱོང་གིས་དྲན་པ་གསོ་བ་སོགས་དྲན་པ་
དང་། འཚོ་བའི་ཡོ་བྱད་རང་གི་ཡིན་པའི་བསམ་པས་དང་། ལྷག་པའི་ཡོ་བྱད་གཞན་གྱི་
ཡིན་བསམ་པས་དང་། མཁོ་བའི་ཡོ་བྱད་རང་གཞན་ཐུན་མོང་དུ་དབང་བའི་སེམས་
ཀྱིས་འཆང་བའི་ཕྱིར།  
དྲུག་པ་བྱིན་རླབས་(༦༢བ)འཇིག་རྒྱུ་བཞི་ཡོད་དེ། སྔགས་ཀྱིས་དང་། རྟེན་ཞིང་མ་
ཡིན་པས་དང་། གོས་ཞིང་མ་ཡིན་པས་དང་། གཞན་ལ་བྱིན་པས་འཇིག་པ་སོགས་ཡོད་
པའི་ཕྱིར། །ལྷག་པའི་ཡོ་བྱད་ཀྱི་གོས་ལའང་གཉིས་ཡོད་དེ། དངོས་ནི་སྣམ་སྦྱར་སོགས་
བཅུ་གསུམ་གང་རུང་ལྷག་པ་ལྟ་བུ་དང༌། ལྷག་པའི་གོས་ཕྲན་ཚེགས་ཞྭ་དང་སྐ་རགས་
ལྷག་པ་ལྟ་བུ་ཡིན་པའི་ཕྱིར། འདི་མེད་མི་རུང་མིན་ཡང་སྐྱིད་བདེ་བ་ལས་རབ་ཏུ་བྱུང་བ་

དང་ཤིག་དང་སྲོ་མ་མང་བ་དང་། རྡུལ་དང་དྲི་མ་མང་བ་རྣམས་ཀྱིས་རྣམ་བརྟགས་བྱས་
ནས་འཚང་བའི་ཕྱིར། འཁོ་བའི་ཡོ་བྱད་ལའང་དངོས་དང་ཕྲན་ཚེགས་གཉིས་ཡོད་དེ།
དང་པོ་ནི། འཚོ་ལྷག་གཉིས་གང་རུང་མ་ཡིན་པའི་རས་ཡུག་དར་ཡུག་གོས་ཡུག་སོགས་
དང་། རིང་འགག་དང་བེམ་པོ་སོགས་དང་། གོས་སུ་ངེས་པ་མེད་པ་ཁྲུ་གང་དུ་ལོངས་
པ་ཐམས་ཅད་དང་། གཉིས་པ་ཕྲན་ཚེགས་ནི། རས་ཁ་ཕྱེད་དང་དར་ཁ་ཕྱེད་སོགས་
ཡིན་པའི་ཕྱིར། དེ་ཡང་བླ་གོས་གསུམ་ཡོད་ན་གཅིག་འཚོ་བའི་དང་། གཅིག་ལྷག་པའི་
དང་། གཅིག་མཁོ་བའི་ཡོ་བྱད་དུ་བརླབས་དགོས། བྱིན་རླབས་ཀྱི་ཆོ་ག་གཞི་གསུམ་ཆོ་
ག་ལྟར་བྱའོ། ། 
གསུམ་པ་རྒྱུའི་སྒོ་ནས་ལོག་འཚོ་ལྔ་སྤང་དགོས་ཏེ། ཚུལ་འཆོས་དང་། ཁ་གསགས་
དང་། གཞོགས་སློང་དང་། ཐོབ་ཀྱིས་འཇལ་དང། རྙེད་པས་རྙེད་པ་འཚོལ་བ་ལྔ་སྨད་
པའི་ཕྱིར་ཏེ། རིན་ཆེན་ཕྲེང་བ་ལས། ཚུལ་འཆོས་རྙེད་དང་བཀུར་སྟིའི་ཕྱིར། །དབང་པོ་
སྡོམ་པར་བྱེད་པ་སྟེ། ཁ་གསགས་རྙེད་དང་བཀུར་སྟིའི་ཕྱིར། །ཚིག་འཇམ་སྙན་པར་སྨྲ་
བའོ། །གཞོགས་སློང་དེ་ནི་ཐོབ་བྱའི་ཕྱིར། །གཞན་གྱི་རྫས་ལ་བསྔགས་བྱེད་པ། །ཐོབ་
ཀྱིས་འཇལ་བ་རྙེད་པའི་ཕྱིར། །མངོན་སུམ་གཞན་ལ་སྨོད་བྱེད་པ། །རྙེད་པས་རྙེད་པ་
རྣམས་འདོད་པ་སྔར་ཐོབ་པ་ལ་སྔགས་བྱེད་པའོ། །ཞེས་གསུངས་པའི་ཕྱིར། ། 
བཞི་པ་ལོངས་སྤྱོད་པར་གནང་ཚུལ་ཡོད་དེ། སྣམ་སྦྱར་གྱོན་དུས་བརྒྱད་སོགས་
དང༌། ཤམ་ཐབས་གྱོན་ནས་ཐམས་ཅད་རུང་བ་དང་། དགེ་སློང་གིས་མི་ན་བར་གོས་རེ་
རེ་བས་ཟས་ལ་(༦༣ན)སྤྱད་མི་རུང་བ་ཡིན་པའི་ཕྱིར། དང་པོ་གྲུབ་སྟེ། ས་ག་ལྷས། སྣམ་
སྦྱར་དགེ་སློང་འདུས་པ་དང་། །ཟས་དང་མཆོད་རྟེན་ཕྱག་བྱེད་དང་། །གྲོང་སོགས་
འཇུག་ལ་བགོ་བྱ་ཡི། །གཞན་དག་ཏུ་ནི་དགག་པ་མཛད། །ཅེས་སོ། །གཉིས་པ་གྲུབ་

སྟེ། ས་ག་ལྷས། ལྔ་པ་ཤམ་ཐབས་ལུས་གྱོན་ནས། །བྱ་བ་མཐའ་དག་བྱེད་པར་རུང༌། །
ཞེས་སོ། །གསུམ་པ་གྲུབ་སྟེ། ས་ག་ལྷས། ཟ་ལ་ནད་པ་མ་གཏོགས་པར། །གོས་གཅིག་
པ་ནི་བཀག་པ་ཡིན། །ཞེས་སོ། ། ཛོ་ཌཱ་ར་ཎའི་ཨྰཿཆི་ཊཌ།།ཏུ་ཌ་ཎༀ་ཧུ་ཁ་
ཎ།གོས་སོགས་ལ་ལོངས་སྤྱོད་པར་གནང་ཚུལ་ལྔ་ཡོད་དེ། མི་སློབ་པ་བདག་པོའི་
ཚུལ་གྱིས་སྤྱོད། འཕགས་པ་སློབ་པ་བྱིན་པ་ལེན་པའི་དང་། ཚུལ་ཁྲིམས་དག་ཅིང་ཐོས་
སོགས་ལ་བརྩོན་པ་གནང་བའི་དང་། ཚུལ་ཁྲིམས་ལྡན་ཡང་ལེ་ལོ་ཅན་སོགས་ཀྱིས་བུ་
ལོན་གྱིས་དང་། ཚུལ་ཁྲིམས་འཆལ་བས་ལྕགས་གོང་དམར་འབར་ལ་ལོངས་སྤྱོད་པའི་
ཚུལ་གྱིས་དགོས་པའི་ཕྱིར། དང་པོ་གསུམ་གྲུབ་སྟེ། དགེ་ཚུལ་གྱི་ལོ་དྲི་ལས། མི་སློབ་
པ་ནི་བདག་པོར་བཤད། །སློབ་པ་བྱིན་པ་ལེན་པ་ཡིན། །བསམ་གཏན་འདོན་དང་ལྡན་
པ་ནི། །རྗེས་སུ་གནང་རྣམས་དཀའ་ཐུབ་ཅན། །ཞེས་དང་། རྩ་བར། །མྱ་ངན་ལས་
འདས་པའི་བསམ་པ་བར་རབ་ཏུ་བྱུང་བ་ཚུལ་ཁྲིམས་དང་ལྡན་པ་རྣམས་ལ་ནི་གོས་ཀརྞ་
པ་ཎ་སྟོང་ཕྲག་བརྒྱ་རི་པ་དང་། ཟས་རོ་བརྒྱ་པ་དང་། ཁང་པ་བརྩེགས་པ་ལྔ་བརྒྱ་པ་
ཡང་འོས་སོ། །ཞེས་གསུངས་པའི་ཕྱིར། །རྨ་ཎའྀ་གྲྀཊོཊ་ཥ་ཧྥུར་ཐལ་སའི་
བཞི་པ་གྲུབ་སྟེ། རྩ་བར། ལེ་ལོ་ཅན་ནི་བླང་པ་དང་ཉེ་བར་སྤྱད་པ་བུ་ལོན་དུ་
འགྱུར་རོ། །ཞེས་དང་། ཊཱིཀྐ་ལས། ཚེ་རབས་གཞན་ལ་སྦྱིན་བདག་དེ་ལ་དཔྱད་འཇལ་
ལམ་དེའི་བྲན་གཡོག་དང་ཕྱུགས་ལ་སོགས་པར་སྐྱེ་བར་འགྱུར་རོ། །ཞེས་བྱ་བའི་ཐ་
ཚིག་གོ །ཞེས་གསུངས་པའི་ཕྱིར་དང་། ལུང་ལས་ཞིང་པ་ལྔ་བརྒྱ་དང་རྨོན་གླང་ལྔ་བརྒྱར་
སྐྱེས་པར་གསུངས་པའི་གཏམ་རྒྱུད་ལྟར་རོ། ། 
ལྔ་པ་གྲུབ་སྟེ། རྩ་བར། ཚུལ་ཁྲིམས་འཆལ་བ་ལ་ནི་མ་ཡིན་ནོ། །ཞེས་དང་། ལུང་
རྣམ་འབྱེད་ལས། ལྕགས་གོང༌(༦༣བ)མེ་ལྕེ་འབར་བ་དག །ཟོས་པར་གྱུར་པ་མཆོག་

ཡིན་གྱི། །ཚུལ་འཆལ་ཡང་དག་མི་སྡོམ་པས། །ཡུལ་འཁོར་བསོད་སྙོམས་ཟ་བ་མིན། །
ཞེས་དང་། དཀོན་བརྩེགས་ལས། འཆལ་པའི་ཚུལ་ཁྲིམས་ཅན་དག་གིས། །ཆོས་གོས་
རབ་ཏུ་གྱོན་གྱུར་ཀྱང་། །དད་པས་སྦྱིན་པ་ཆུད་ཟོས་པས། །ཐུ་ལུམ་འབར་བ་མིད་པ་
འདྲ། །ཞེས་དང་། ལུང་གླེང་གཞི་ལས། ཚུལ་ཁྲིམས་ཉམས་པ་ནི་དགེ་འདུན་གྱི་ཀུན་
དགའ་ར་བར་རྐང་པའི་རྟིང་པ་ཙམ་ཡང་ཡོངས་སུ་ལོངས་སྤྱོད་པར་མ་གནང་ངོ་། །ཞེས་
གསུངས་པའི་ཕྱིར། 
དེ་ལྟ་ན་ཡང་ཚུལ་འཆལ་ཡང་མུ་སྟེགས་ལས་ཡན་གནས་སུ་ལྷག་ཅིང་ཚུལ་ཁྲིམས་
ལྡན་པས་ལོངས་སྤྱོད་ཀྱི་བར་དུ་སྦྱིན་བདག་གི་བསོད་ནམས་རབ་ཏུ་འཕེལ་བའི་ཕྱིར་ཏེ།
མེ་ཏོག་ཕྲེང་རྒྱུད་ལས། ཚུལ་ལྡན་ཇི་སྲིད་ལེགས་པར་ནི། །ཆོས་གོས་ལ་སོགས་ལོངས་
སྤྱོད་པ། །དེ་སྲིད་རྒྱུན་མི་འཆད་པ་ནི། །སྦྱིན་བདག་རྣམས་ཀྱི་བསོད་ནམས་འཕེལ། །
ཞེས་གསུངས་པའི་ཕྱིར། ལུང་མང་ངོ་།
མཐའ་དཔྱད་པ་ལ་བྱ་ཁ་ཅིག་ན་རེ། ཆོས་གོས་གསུམ་ཚད་ལས་ལྷག་པ་ལ་ཆོས་
གོས་གང་རུང་གི་དངོས་ཀྱི་བྱིན་རླབས་ཆགས་པ་མེད་ཟེར། ཡང་ལུང་ལ་ལ་ན་རེ། ཆོས་
གོས་གསུམ་གང་རུང་དངོས་ཀྱི་བྱིན་གྱིས་བརླབ་རུང་དང་གྱོན་རུང་དོན་གཅིག་པར་
བསམ་ནས་ཆོས་གོས་གསུམ་ཚད་གཅིག་པར་བཤད་པ་བྱེད་དོ། །དང་པོ་མི་འཐད་
པར་ཐལ། སྤྱིར་དེའི་དངོས་ཀྱི་བྱིན་རླབས་མི་ཆགས་ཀྱང་། དམིགས་བསལ་ཆགས་པ་
ཡང་ཡོད་པའི་ཕྱིར། དང་པོ་གྲུབ་སྟེ། ཊཱིཀྐ་ལས། གོས་ཇི་ལྟ་བུ་ལ་དང་ཚད་ཅི་ཙམ་ལ་
བྱིན་རླབས་ཆགས་པར་འགྱུར་བ་དང་། དེ་ལས་ལྡོག་པ་ལ་སྤང་བར་འགྱུར་བ་དེ་བཤད་
པར་བྱ་སྟེ། ཞེས་དང་། ཊཱིཀྐ་ལས། གོས་ཚད་ལས་ལྷག་པ་ནི་སྤང་བར་འགྱུར་རོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། སྲ་བརྐྱང་ལྟ་བུ་ལ་ཚད་ལས་ལྷག་པའི་གོས་

གསུམ་ཀར་བྱིན་རླབས་ཆགས་པའི་ཕྱིར་ཏེ། རྩ་བར། ལྔ་པའོ། །ལྷག་(༦༦ན)པ་ཡང་
ངོ་། །ཞེས་གསུངས་པའི་ཕྱིར། 
གཉིས་པ་ཡང་ཤིན་ཏུ་མི་འཐད་པར་ཐལ། བྱིན་གྱིས་བརླབ་རུང་གི་ཆོས་གོས་ཆེན་
པོ་གསུམ་ཚད་གཅིག་གང་ཞིག །དེ་འདྲའི་མཐང་གོས་ཆེན་པོ་གྱོན་མི་རུང་བའི་ཕྱིར།
དང་པོ་གྲུབ་སྟེ། དེ་ཚད་གཅིག་པ་རྩ་བ་དང་རྒྱ་འགྲེལ་དུ་མའི་དགོངས་པ་ཡིན་པའི་ཕྱིར་
ཏེ། རྩ་བར། བྱིན་གྱིས་རླབ་ཏུ་རུང་བ་ཆེན་པོ་དག་ནི་ཁྲུ་གསུམ་དང་ལྔ་དག་གོ །ཞེས་
དང་། དེའི་ཊཱིཀྐ་ལས། སྣམ་སྦྱར་དང་བླ་གོས་མཐང་གོས་བྱིན་གྱིས་རླབས་ཏུ་རུང་བ་
ཆེན་པོ་དག་ནི་ཚད་གཅིག་སྟེ། ཞེང་དུ་ཁྲུ་གསུམ་དང་མཆུར་ལྔའོ། །ཞེས་དང་། གཞི་
འགྲེལ་ལས་ཀྱང་། དེ་དག་གི་ཚད་ཇི་ཙམ་ཞེ་ན། སྣམ་སྦྱར་དང་། བླ་གོས་དང་། མཐང་
གོས་བྱིན་གྱིས་རླབ་ཏུ་རུང་བ་ཆེན་པོ་དག་ནི་ཚད་གཅིག་སྟེ། ཞེང་དུ་ཁྲུ་གསུམ་དང་
མཆུར་ལྔའོ། །ཞེས་དང་། བམ་པོ་ལྔ་བཅུ་པ་ལས། དེ་དག་གི་ཚད་ཇི་ལྟ་བུ་ཞེ་ན། དེའི་
ཕྱིར་བྱིན་གྱིས་རླབ་ཏུ་རུང་བ་ཆེན་པོ་དག་གི་རང་གི་ཁྲུ་ལྔ་དང་གསུམ་དག་གོ །ཞེས་བྱ་
བ་གསུངས་ཏེ། སྣམ་སྦྱར་དང་། བླ་གོས་དང་། མཐང་གོས་བྱིན་གྱིས་རླབ་ཏུ་རུང་བ་
ཆེན་པོ་དག་ནི་གཅིག་སྟེ། ཞེས་གསུངས་པའི་ཕྱིར། ཁྱབ་སྟེ། བྱིན་གྱིས་རླབས་རུང་སྨོས་
པའི་རྣམ་བཅད་ཀྱང་ཡོད་པའི་ཕྱིར། གཉིས་པ་གྲུབ་སྟེ། དེ་འདྲའི་མཐང་གོས་འཇོལ་
དྲག་པས་ལྟུང་བ་འོང་བའི་ཕྱིར།
བྱས་པ་ལ་ཁོ་ན་རེ། དེ་མི་འཐད་པར་ཐལ། རྩ་བར། ཆེན་པོ་དག་ནི་ཞེས་གཉིས་
ཚིག་བྱུང་བའི་ཕྱིར་ན། མ་ཁྱབ་སྟེ། ལུང་ན་མང་པོ་ལའང་གཅིག་ཚིག་དང་གཉིས་ཚིག་
བྱས་པ་དུ་མ་དང་འགྱུར་གྱི་ཁྱད་ཡང་ཡོད་པའི་ཕྱིར། དེ་ལྟར་ན། རྩ་བར། ཆུང་ངུ་དག་
ནི་ཞེས་པའང་སྣམ་སྦྱར་དང་། བླ་གོས་ཁོ་ནར་སྦྱོར་བར་ཐལ་ལོ། །དག་ནི་ཞེས་གཉིས་

ཚིག་ལས་མ་བྱུང་བའི་ཕྱིར། འདོད་ན། ཊཱིཀྐ་ལས། ཆོས་གོས་སྣམ་སྦྱར་དང་བླ་གོས་དང་
མཐང་གོས་ཆུང་ངུ་དག་གི་ཚད་ནི། ཞེས་དང་། (༦༤བ)བམ་ལྔ་ལས། ཆུང་ངུ་དག་ནི་
གཉིས་ལས་ཁྲུ་ཕྱེད་ཕྱེད་ཕྲི་བའོ། །ཞེས་བྱ་བ་ནི་ཆོས་གོས་སྣམ་སྦྱར་དང་། བླ་གོས་དང༌།
མཐང་གོས་ཆུང་ངུ་དག་གི་ཚད་ནི། ཞེས་གསུངས་པ་རེ་རེ་ནས་མི་འཐད་པར་ཐལ་ལོ། །
འདོད་ན། སོ་སོར་ཐར་པའི་མདོ་ཡང་མི་འཐད་པར་ཐལ། དེ་ལས་དེ་ལྟར་བྱུང་བའི་ཕྱིར།
འཁོར་གསུམ་ཁས། གཞན་ཡང་། རྩ་བར། སོ་ཐར་ལས་འབྲིང་རྣམས་ཀྱི་ཚད་ནི་བར་
མའོ། ཞེས་པའང་ཆོས་གོས་སྣམ་སྦྱར་དང་། བླ་གོས་ཁོ་ནར་སྦྱོར་བར་ཐལ། ཆེ་ཆུང་ལ་
དེའི་ཕྱིར། འདོད་ན། བམ་ལྔ་དང་ཊཱིཀྐ་ལས། དེ་ཆོས་གོས་གསུམ་ལ་སྦྱར་བ་དང་རྣམས་
སྒྲ་མི་འཐད་པར་ཐལ། འདོད་པའི་ཕྱིར། འཁོར་གསུམ་ཁས། 
གཞན་ཡང་ཊཱིཀྐ་ལས། མཐང་གོས་ཀྱི་ཚད་ཀྱི་རྣམ་པ་གཞན་བསྟན་པའི་ཕྱིར། མཐང་
གོས་ནི། སོགས་དང་། བམ་ལྔ་ལས་ཀྱང་དེ་ལྟར་བཤད་པའི་དོན་མེད་པར་ཐལ། མཐང་
གོས་ལ་སྔར་བཤད་པའི་རྣམ་པ་གསུམ་པོ་དེར་མ་ཟད་རྣམ་པ་གཞན་འགའ་ཞིག་ཡོད་
པ་བསྟན་པར་བྱ། ཞེས་པའི་དོན་མ་ཡིན་པའི་ཕྱིར། མ་གྲུབ་ན། དངོས་སུ་འགལ། མ་
ཁྱབ་ན། མཐང་གོས་ཀྱི་ཚད། རྩ་བར། མཐང་གོས་ནི་དོ་དང་ལྔ་ཡང་ཡིན་པ་དོ་དང་བཞི་
ཡང་ཡིན་ནོ། །འཁོར་གསུམ་ཁེབ་པ་ཉིད། ཅེས་བཤད་པ་ཉི་ཚེ་འམ་ཁོ་ནར་ཐལ། དེས་
མ་ཁྱབ་པ་དེའི་ཕྱིར། འདོད་ན། ཊཱིཀྐ་དང༌། བམ་ལྔས་ལྔར་བཤད་པ་དང་ཉི་ཚེར་མ་
ཟད་དོ། །ཞེས་པ་དང་འགལ་ལོ། །  
ཡང་ཁ་ཅིག་ན་རེ། ཆོས་གོས་གསུམ་རབ་དྲས་དྲུབ་དང་འབྲིང་ལྷན་ཐབས་དང་ཐ་
མ་ཐང་ཐང་པོ་ཟེར་བ་མི་འཐད་པར་ཐལ། ཆོས་གོས་གསུམ་ལ་དྲས་དྲུབ་དང་ལྷན་ཐབས་
གང་རུང་ཅིག་དགོས་པའི་ཕྱིར། དེར་ཐལ། དེ་གསུམ་གྱི་རྒྱུའི་བྱིན་རླབས་ཀྱི་སྔགས་

ལས། འཚལ་ལ། ནས་བཀྲུའོ། །བརྐྱང་ངོ་། །དྲའོ། །བསྡེབ་བོ། །གཟུང་གདབ་བོ། །
དྲུབ་བོ། (༦༥ན)ཁ་བསྒྱུར་རོ། །ཡང་ན་འདི་ལ་ལྷན་ཐབས་སུ། ཞེས་གསུངས་པའི་ཕྱིར།
ཁྱབ་སྟེ། འདིས་གོས་བཀྲུ། བརྐྱང༌། དྲ། དྲུབ། འཚེམ། བསྡེབ། ཁ་བསྒྱུར་ཚུན་ཆད་
བྱས་ནས་དྲ་བ་དང་ལྷན་ཐབས་གཉིས་ཀྱི་ཚལ་སྣམ་བྱེད་ཚུལ་མ་གཏོགས་བྱེད་ཚུལ་
གཞན་མ་བཤད་པའི་ཕྱིར་དང་། དེ་ལས་གཞན་ལུང་ན་མེད་པར་ཊཱིཀྐ་དག་གིས་བཤད་
པའི་ཕྱིར། དེས་ན་དེ་འདྲ་བར་དགོངས་ནས། ལས་ཆོག་ཆེན་མོ་ལས། འདུལ་འཛིན་
གྲགས་རྒྱལ་གྱི་བསླབ་བྱ་ཆེན་མོར། སྣམ་ཕྲན་དང་གླེགས་བུ་མེད་པའི་བླ་གོས་མེ་ལོང་
མ་ལྟ་བུ་བཞེད་ཀྱང་དེ་ནི་རབ་བྱུང་མ་ཡིན་པའི་སྔགས་པར་ཁས་འཆེ་བ་འགའ་ཞིག་
གིས་ཆོས་གོས་སུ་མིང་འདོགས་པ་ཡིན་པས་ལུགས་འདི་ཇི་ལྟར་འཐད་བརྟགས་པར་
བྱའོ། །ཞེས་གསུངས་པའི་ཕྱིར། འདི་བཀོད་པའི་དགོངས་པས་ཀྱང་མི་འཐད་པར་
ཤེས་སོ། ། 
ཡང་ཁ་ཅིག །ཆོས་གོས་གང་རུང་ལ་དངོས་ཀྱི་བྱིན་རླབས་ཅན་གྱིས་ཁྱབ་པ་དང༌།
འཚོ་བའི་ཡོ་བྱད་ལའང་དངོས་ཀྱི་བྱིན་རླབས་ཅན་དང་རེ་རེ་བས་ཁྱབ་པར་འདོད་པའང་
འགལ་འདུ་ཡིན་པར་ཐལ། ཚིག་དོན་རེ་རེ་ནས་འགལ་བ་ཞུགས་པའི་ཕྱིར། དེར་ཐལ།
ཚིག་གི་འགལ་བ་ལྷགས་པའི་ཡོ་བྱད་ཚིག་དང་ཆོས་གོས་སོགས་རེ་རེ་བ་དང་དངོས་ཀྱི་
བྱིན་རླབས་ཅན་གྱི་ཚིག་འགལ་བའི་ཕྱིར། དེར་ཐལ། དེ་ལྷག་མ་མེད་པའི་ཕྱིར་ཏེ། རེ་
རེ་བ་དང་དངོས་ཀྱི་བྱིན་རླབས་གཅིག་ལས་མི་ཆགས་པའི་ཕྱིར་། མ་གྲུབ་ན། སྔ་མ་མ་
བྱུང་བར་ཕྱི་མ་མི་ཆགས་པ་དང་འགལ་ལོ། །དོན་ལ་ཡང་འགལ་བར་ཐལ། བླ་གོས་
དྲས་དྲུབ་ལྷག་པ་དེ་བླ་གོས་ཡིན་པའི་ཕྱིར། དེར་ཐལ། དེ་བླ་གོས་ཀྱི་དངོས་པོར་གྲུབ་
ཟིན་པའི་ཕྱིར། དེའི་སྔགས་ཚིགས་ལས། ཆོས་གོས་བགྱིས་ལེགས་པ་རུང་བ་སྤྱད་པར་

འོས་པ། ཞེས་པའི་དོན་དུ་གྲུབ་པའི་ཕྱིར།  
ཡང་ཁ་ཅིག་ན་རེ། སྣམ་སྦྱར་ལ་གླེགས་བུ་ཕྱེད་དང་ལྔ་ལས་ལྷག་པ་རུང་བར་ཐལ།
དེ་ལ་(༦༥བ)གླེགས་བུ་བདུན་པ་དང་དགུ་པ་ཡང་རུང་བའི་ཕྱིར། དེར་ཐལ། ཉན་ཐོས་ཀྱི་
ས་ལས། ཆོས་གོས་ཆེན་པོའི་དུམ་བུ་བདུན་ནམ་དུམ་བུ་དགུ་པ་གཉིས་སྦྱར་དུ་བརྩེགས་
པ་གང་ཡིན་པ་དེ་ནི་སྣམ་སྦྱར་ཞེས་བྱའོ། །ཞེས་གསུངས་པའི་ཕྱིར། མ་ཁྱབ་སྟེ། སྡེ་པ་
གཞན་གྱི་ལུགས་ཙམ་ཡིན་པའི་ཕྱིར། རྩ་བར་འདོད་མི་ནུས་ཏེ། སྣམ་ཕྲན་རེ་གླེགས་བུ་
ཕྱེད་དང་ལྔ་ལས་མང་དྲ་མི་རུང་བའི་ཕྱིར། རྩ་བར། དེ་ཡན་ཆད་ནི་ཚེམ་བུའོ། །ཞེས་
དང་། གསུམ་པ་གསུམ་ལ་ཕྱེད་དང་ལྔ་པའོ། །ཞེས་དང་། ཊཱིཀྐ་རྣམ་འབྱེད་འགྲེལ་པ་
བམ་ལྔ་ལས་ཉེར་ལྔ་ཡན་ཆད་མི་རུང་བར་བཤད་པའི་ཕྱིར། 
ཡང་སྔོན་དང་ཕྱིའི་རང་རེའི་ཁ་ཅིག་ལྷག་པའི་ཡོ་བྱད་ཀྱི་གོས་སུ་བྱིན་གྱིས་རླབ་
རུང་ལ་རུང་བ་ཚད་ལྡན་སྔར་བྱིན་རླབས་མ་ཡིན་པ་དགོས་གསུང་། དེ་ལ་ཁ་ཅིག་ན་རེ།
གོས་མི་རུང་བ་དང་ཚད་དང་མ་ལྡན་པའི་གོས་ལའང་ལྷག་པའི་ཡོ་བྱད་ཀྱི་བྱིན་རླབས་
ཆགས་པར་ཐལ། སོ་ཐར་འགྲེལ་ཆེན་ལས། དབྱིབས་མི་རུང་བ་ཟླུམ་པོ་སྟེ། མཁན་པོ་
ལ་ཡིད་གཏད་དེ་བཅང་བར་བྱའོ། །ཞེས་གསུངས་པའི་ཕྱིར་ན། མ་ཁྱབ་སྟེ། ལུང་དེས་
གོས་མི་རུང་བ་རང་གིས་སྒྲུབ་མི་རུང་ཞིང་། སྦྱིན་བདག་གིས་ཕུལ་ན་དམིགས་བསལ་
གྱིས་མཁན་པོའམ་སྦྱིན་བདག་ལ་ཡིད་གཏད་དེ་བཅང་རུང་བར་བཤད་ཙམ་ཡིན་པའི་
ཕྱིར། དེས་ན་ལྷག་པའི་ཡོ་བྱད་ལ་སྤྱིར་རུང་བ་དང་ཚད་ལྡན་དང་སྔར་བྱིན་རླབས་དང་
མ་འབྲེལ་བ་དགོས་ཀྱང་ངེས་བཟུང་མ་ཡིན་བྱས་ན་འཐད་པར་སེམས་ཏེ། སྤྱིར་ཆོས་
གོས་ཀྱི་ཚད་ལས་ལྷག་པར་བྱིན་རླབས་མི་རུང་ཡང་དམིགས་བསལ་རུང་བ་དུ་མ་ཡོད་
པའི་ཕྱིར་ཏེ། ཀརྨ་ཤ་ཏམ་ལས། གོས་རུང་བ་མ་བགྱིས་པ་འདི་རུང་བར་བགྱིད་པར་

འོས་པ་ཞེས་གསུངས་པ་ཡང་མི་འགལ་བའི་ཕྱིར། རྙེད་པར་དབང་ཚུལ་སོགས་ཊཱིཀྐ་
དང་རིན་ཆེན་ཕྲེང་བར་བལྟས་ནས་ཤེས་པར་གྱིས། (༦༦ན) 
དམིགས་བསལ་དང་འབྲེལ་བའི་ཀོ་ལྤགས་ཀྱི་གཞི་བཤད་པ།
༈ གསུམ་པ་དམིགས་བསལ་དང་འབྲེལ་བ་ཀོ་ལྤགས་ཀྱི་གཞི་འཆད་པ་ལ། ཡུལ་
དབུས་དང་མཐའ་འཁོབ་ཀྱིས་ཚིག་བཤད་པ་དང༌། མཆིལ་ལྷམ་གནང་མ་གནང་གིས་
མཚམས་དང་། ཀོ་ལྤགས་རུང་མི་རུང་གིས་མཚམས་ཆུ་ཀླུང་བརྒལ་བའི་ཐབས་བཞི།
དང་པོ་འཆད་པར། ཡུལ་དབུས་ཀྱི་མཚམས་སོ། །ཞེས་བྱུང་། འདི་ལས་ཚིག་གི་དབུས་
དང༌། ཆོས་ཚིག་གི་དབུས་གཉིས་ཡོད་དེ། དང་པོ་ནི། རྡོ་རྗེ་གདན་དཀྱིལ་དུ་བྱས་ནས་
ཤར་དུ་ལི་ཁ་རའི་ཤིང་ཚིང་ཚིང་ཅན་ཡོད་པ་ཚུན་ཆད་དབུས་དང་དེ་ཕན་ཆད་མཐའ་
འཁོབ་དང་། ལྷོར་ཆུ་ཀླུང་དེ་བ་ཞེས་འདམ་བུ་ཅན་ཡོད་པ་ཚུན་ཆད་དབུས་དང་། དེ་
ཕན་ཆད་མཐའ་འཁོབ་དང་ནུབ་ཏུ་བྲམ་ཟེའི་གྲོང་ཀ་བ་དང་ཉེ་བའི་ཀ་བ་གཉིས་ཡོད་པ་
དེ་ཚུན་ཆད་དབུས་དང་ཕན་ཆད་མཐའ་འཁོབ། བྱང་ན་ཨུ་ཤི་རའི་རི་ཡོད་པ་ཚུན་ཆད་
དབུས་དང་། ཕན་ཆད་མཐའ་འཁོབ་ཡིན་པའི་ཕྱིར། ལུང་ཀོ་ལྤགས་ཀྱི་གཞི་ལས། ལི་
ཁ་ར་ཚིང་ཚིང་ཞེས་བྱ་བ་དེ་ནི་དབུས་སོ། །དེ་ཕན་ཆད་མཐའ་འཁོབ་བོ། །ཞེས་པ་ནས།
ཨུ་ཤི་རའི་རི་ཞེས་བྱ་བ་ཡོད་དེ། དེ་ནི་དབུས་སོ། །དེ་ཕན་ཆད་ནི་མཐའ་འཁོབ་བོ། །
ཞེས་གསུངས་པའི་ཕྱིར་རོ། །ཨུ་ཤི་རི་རྩ་དྲེས་མ་སྟེ། སོ་ཐར་འགྲེལ་པ་ལས། ཨུ་ཤི་རི་
ཞེས་བྱ་བ་དྲེས་མའི་རྩ་བའོ། །ཞེས་གསུངས་པའི་ཕྱིར། དགོས་པ་ལྔ་ཚོགས་བཅུ་ཚོགས་
པའི་ཁྱད་པར་དང་ཀོ་ལྤགས་སོགས་ཤེས་པའི་ཚད་ཡིན་ནོ། ། 

གཉིས་པ་ནི་གང་དུ་འཁོར་དགེ་སློང་ཕ་མ་དགེ་སློང་ཕ་མ་དགེ་བསྙེན་ཕ་མ་སྟེ།
འཁོར་རྣམ་བཞི་རྒྱུ་བ་དབུས་དང་མི་རྒྱུ་བ་མཐའ་འཁོབ་ཏུ་ཉན་ས་སོགས་ལས་བཤད་
དོ། །རྡོ་རྗེ་གདན་དང་ཡུལ་འདི་བཞི་བར་དཔག་ཚད་བཅུ་ཡོད་པར་ལོ་ཆེན་མང་པོས་
འདོད་ཀྱང་རང་ལུགས་བཅུ་དྲུག་ཡོད་པར་བྱ་སྟེ། ངལ་གསོ་དང་ཚ་ལམ་གྱི་གྲངས་ཀྱིས་
ཀྱང་ཤེས་ལ། དེ་མ་བྱས་ན་འཛམ་གླིང་གི་ཚད་མི་ལོང་བའི་ཕྱིར་ཏེ། འདུལ་ལུང་(༦༦བ)
ལས། རྡུལ་ཕྲ་རབ་བདུན་ལ་རྡུལ་ལོ། །རྡུལ་བདུན་ལ་སྲོ་མའོ། །སྲོ་མ་བདུན་ལ་ཤིག་
གོ །ཤིག་བདུན་ལ་ནས་སོ། །ནས་བདུན་ལ་སོར་ཚིགས་སོ། །སོར་ཚིགས་བཅུ་གཉིས་
ལ་མཐོའོ། །མཐོ་གཉིས་ལ་ཁྲུའོ། ཁྲུ་བཞི་ལ་གཞུ་འདོམ་མོ། །གཞུ་འདོམ་ལྔ་ལ་སྲོག་
ཤིང་ངོ་། །སྲོག་ཤིང་ཉི་ཤུ་ལ་ངལ་བསོའོ། །ངལ་བསོ་བརྒྱད་ཅུ་ལ་རྒྱང་གྲགས་སོ། །
གཞུ་འདོམ་སྟོང་ཕྲག་བརྒྱད་པོ་དེ་ན་གནས་པ་ནི་དགོན་པ་ཆེན་པོའོ། །ཞེས་གསུངས་
པའི་ཕྱིར། འདུལ་བར་ཡང་ཞིབ་ཏུ་བདུན་རྩིས་ཀྱང་འདི་ལྟར་ཡང་ཡོད་དོ། །རྩི་ལུགས་
གཉིས་པ་སྟོན་པར་མཐའ་འཁོབ་ཏུ་མཆིལ་ལྷམ་བཅང་བར་བྱའོ། །ཞེས་བྱུང་།
སྦྱིར་བཏང་ལ་ཡུལ་དབུས་སུ་མཆིལ་ལྷམ་བཀག་ཀྱང་མཐའ་འཁོབ་ཏུ་གནང་བ་ཡིན་ཏེ།
རྡོ་ཅན་གྱི་ཡུལ་སོགས་ས་རྩུབ་པར་ལྷམ་རིམ་པ་གཅིག་པ་དང་། དེ་ཟད་ན་ལྷན་པ་དང་།
ཤ་ཟ་རུང་བའི་ཀོ་ལྤགས་ཀྱི་གདན་རུང་བར་ཀ་ཏྱ་ནས་འཕྲིན་ལྔ་ལ་བརྟེན་ནས་གནང་
བའི་ཕྱིར། གླེང་འབུམ་དང་ལུང་གཞི་ལས་སོ། །དམིགས་བསལ་ལ་ཡུལ་དབུས་སུ་ཡང་
གནང་སྟེ། གདན་མི་རུང་བ་སྤངས་པའི་ཆེད་དུ་གནང་བའི་ཕྱིར་ཏེ། རྩ་བར། གནས་
མལ་བསྐྱབ་པའི་ཕྱིར་ཡང་ངོ་། །ཞེས་སོ། །  
འོ་ན་མཆིལ་ལྷམ་གཞན་ཡང་ཅི་ཙམ་ཡོད་ཅེ་ན་དུ་མ་ཡོད་དེ། ཀོ་ལྤགས་ཀྱི་ཡུ་བ་

བྱས་པའི་ཡུ་རིང་བ་དང་། མཆིལ་ལྷམ་རིམ་པ་མང་པོ་ཅན་དང་། བོལ་ཀོ་བ་ཅན་དང་།
སྣ་དང་རྟིང་པའི་སྒྲུབ་ཅན་དང་། ཡུ་རིང་སྒྲོ་གུ་ཅན་དང་། ཡུ་བཅད་སོགས་གནང་བའི་
ཕྱིར། དེར་ཐལ། ཀླུ་སོག་མ་མེད་ཀྱིས་དུག་ཆར་ཕབས་པས་དགེ་སློང་རྣམས་ཀྱི་རྐང་
པར་རྩས་རེག་པས་རྨ་བྱུང་བས་ཁ་ཆུ་ཆུས་བྱུང་ངམ་མཆིལ་ལམ་གནང་། དགེ་སློང་ཞིག་
ལ་ཁྱིམ་བདག་གིས་ལྷམ་རིམ་པ་མང་པོ་ཅན་ཕུལ་བར་བརྟེན་ནས་ཁྱིམ་པས་གོམ་
བདུན་བོར་ཕྱིན་རུང་བར་གནང་། ཀུན་དགའ་བོ་བལ་ཡུལ་དུ་ཉེ་དུ་ལྟར་བྱོན་ནས་ལྷགས་
པས་ཞབས་ལ་སེར་ཀ་བྱུང་བར་བརྟེན་ནས་ཁ་བ་ཅན་དུ་ལྷམ་(༦༧ན)སྒྲོག་གུ་ཅན་ཡང་
གནང་བའི་ཕྱིར་ཏེ། རིམ་པ་མང་པོ་ཅན་ནི་ལྷམ་ངོ་རིམ་པ་མང་པོ་ཡིན་ནོ། །རྩ་བར། ཆུ་
ལ་ཆབ་རོམ་ཆགས་པའི་ཡུལ་དུ་ཞྭ་དང་ལྷམ་སྒྲོག་གུ་ཅན་ཡང་ངོ་། །ཞེས་དང་། བོལ་ཀོ་
བ་ཅན་མི་རུང་བ་ཉིད་མ་ཡིན་ནོ། །སྣ་དང་རྟིང་པའི་སྦུབ་ཅན་བཅང་བར་གནང་ངོ་། ཁ་
ཆུ་ཆུས་བྱུང་ངོ་། །ལྷམ་ཡུ་ཆད་ཀྱང་ངོ༌། །ཞེས་གསུངས་པའི་ཕྱིར།  
ཡུ་བ་ཅན་དང་ཡུ་ཐུང་གི་ཁྱད་པར་ཡོད་དེ། རྐང་མཐིལ་ལས་པུས་མོར་སླེབ་པ་ཡུ་
རིང་དང་། རྐང་མཐིལ་ནས་རྗེ་ངར་གྱི་ཕྱེད་དུ་སླེབ་པ་ཡུ་ཐུང་ཡིན་པའི་ཕྱིར། དེར་ཐལ།
ཕྲན་ཚེགས་ཀྱི་ཊཱིཀྐ་ལས། ཡུ་རིང་ནི་རྐང་པའི་མཐིལ་ནས་པུས་མོ་ལ་ཐུག་པའི་ལྷམ་
ཡིན་ནོ། །ཡུ་ཐུང་ནི་རྗེ་ངར་གྱི་ཕྱེད་ཁྱབ་པའི་ལྷམ་ཡིན་ནོ། །ཞེས་གསུངས་པའི་ཕྱིར།
མཆིལ་ལྷམ་ཞེས་པ་སྤྱི་མིང་བྱེ་བྲག་ལ་ཐོགས་པ་ཡིན་ཏེ། སོག་མ་མེད་པའི་མཆིལ་མའི་
དུག་གམ་ཡང་ན་དུག་སྦྲུལ་གྱི་དུག་སྐྱོབ་པའི་ཕྱིར་གནང་བས་ན་ཁ་ཆུ་ཆུས་བྱུང་ངམ་
མཆིལ་ལྷམ་ཞེས་བརྗོད་པ་ཡིན་པའི་ཕྱིར། གླེང་འབུམ་སོགས་ལས་སོ། །  
༑ གསུམ་པ་འཆད་པར། ཁྱིམ་གཞན་དུ་གཞན་མེད་ན་ཀོ་ལྤགས་ལ་འདུག་པར་
བྱའོ། །ཞེས་པ་ནས། ཤ་ལ་སོགས་པ་ཡང་ངོ་། །ཞེས་བྱུང་། སྤྱིར་རབ་བྱུང་སྡེ་ལྔ་ཀས་ཀོ་

ལྤགས་སྤྱད་མི་རུང་མཐའ་འཁོབ་དག་ཏུ་སྤྱད་རུང་སྟེ། མཐའ་འཁོབ་ཏུ་ཀོ་ལྤགས་ཀྱི་
གདན་ལ་འདུག་ཉལ་སོགས་རུང་ལ་དམིགས་ཀྱིས་བསལ་ན། ཡུལ་དབུས་སུ་སྟན་
གཞན་མེད་ན་འདུག་རུང་བ་དང་། རླུང་ནད་མིག་ནད་གཞན་ཡང་ནད་ཅན་ལ་དོམ་ལྤགས་
བཅང་བ་དང་གཙུག་ལག་ཁང་གི་སྒོ་སོགས་སུ་བཏིང་རུང་བའི་ཕྱིར་ཏེ། རྩ་བར། ཁྱིམ་
གཞན་དུ། ནས། རླུང་ནད་ཅན་གྱིས་ནི་འདུག་པ་དང་ཉལ་བར་ཡང་བྱའོ། །སོགས་བྱུང་།
དེས་ན་ཤ་མི་རུང་བ་དག་གི་ཀོ་བ་དང་རུས་པ་སོགས་མི་རུང་བ་ཡིན་པའི་ཕྱིར་ཏེ། རྩ་
བར། གང་གི་ཀོ་ལྤགས་མི་རུང་བ་ཉིད་ཡིན་པ་དེའི་རུས་པ་(༦༧བ)དང་སོ་དང་ཤ་ལ་
སོགས་པ་ཡང་ངོ་། །ཞེས་གསུངས་པའི་ཕྱིར། ། 
བཞི་པ་འཆད་པར། རྩ་བར། རྐྱལ་པ་བསྐ་བ་ཅན་བཅང་བར་བྱའོ། །སོགས་བྱུང་།
ཆུ་ཀླུང་བགྲོད་ཚུལ་ཡོད་དེ། དབེན་པར་རྐྱལ་བསླབ་པས་དང་ཆུ་གཏིང་ཟབ་ན་བ་གླང་
དམན་པའི་རྔ་མ་ལ་བརྟེན་ནས་བགྲོད་མི་རུང་། ཁྱུ་མཆོག་གི་རྔ་མ་ལ་བརྟེན་ནས་བགྲོད་
པར་བྱེད་པའི་ཕྱིར། 
སྨྲས་པ། དུལ་དུལ་དགྲ་བཅོམ་འཕགས་པའི་ཚོགས་ཀྱི་གོས། །ལེགས་ལེགས་
དྲས་ནས་གྱོན་ཚེ་ལྷ་དང་ཀླུས། །ཡང་ཡང་དགའ་བས་བལྟས་ཏེ་སྐྱེ་རྒུ་ལ། །སྐྱིད་སྐྱིད་
དགའ་སྟོན་ཐུབ་པའི་གསུང་བཞིན་བྱེད། །མང་མང་དུས་རིང་ཐོག་མ་མི་སྣང་ནས། །
དམ་དམ་སྒོ་གསུམ་མ་བསྡམ་ཉེས་སྤྱོད་ལ། །འདྲིས་འདྲིས་གོམས་ཆེའི་སྐྱོན་གྱིས་ངན་
སོང་སུ། །ངལ་ངལ་སྡུག་བསྔལ་དྲན་ནས་སེམས་སྡོམ་གཅེས། །གཞི་གསུམ་གཞི་བཅུ་
བདུན་དང་བཅོ་བརྒྱད་ལ། །མ་ནོར་མ་ཚང་མེད་པར་ལེགས་བཤད་པས། །འཕགས
མཆོག་ཉེ་བར་འཁོར་རམ་ཉེར་སྦས་སམ། །ཡོན་ཤཱཀ་གང་ཡིན་གཞན་དུ་སོམ་ཉི་ཅི། །
ཞེས་པའང་བར་སྐབས་ཀྱི་ཚིགས་སུ་བཅད་པའོ། ། ། 

སྨན་གྱི་གཞི་བཤད་པ། 
༈ གཉིས་པ་བདེ་བར་གནས་པའི་རྐྱེན་སྨན་གཞི་འཆད་པར་སྨན་བསྟེན་པར་བྱའོ། །
དེ་ནི་རྣམ་པ་བཞིའོ། །དུས་སུ་རུང་བ་དང་། ཐུན་ཚོད་དུ་རུང་བ་དང་། ཞག་བདུན་པ་
དང་། འཚོ་བའི་བར་དུ་བཅང་བ་ཉིད་དོ། །ཞེས་སོགས་བྱུང༌།  
༴ འདི་ལ་སྤྱིའི་དོན་དང་། མཐའ་དཔྱད་པ་གཉིས། དང་པོ་ལ། གླེང་གཞི། མཚན་
ཉིད། དབྱེ་བ། སོ་སོའི་ངོ་བོ་དང་། བྱིན་གྱིས་བརླབ་ཚུལ། དེ་ལོངས་སྤྱོད་པའི་གནས་རུང་
ཁང་གཅོད་ཚུལ། །རྒྱུ་མཐུན་ཟག་པ་འདོར་ཚུལ་དང་བདུན། དང་པོ་ཡོད་དེ། སྟོན་པ་
རྒྱལ་བྱེད་ཚལ་ན་བཞུགས་པའི་ཚེ་དགེ་སློང་རྣམས་སྟོན་ཀའི་ནད་ཀྱིས་ཐེབས་པས་སྐྱ་བོ་
སེང་སེང་པོར་གྱུར་པ་སྟོན་པས་མཁྱེན་བཞིན་དུ་ཀུན་དགའ་བོ་ལ་རྒྱུ་དྲིས་པས་དེ་ལྟར་
ཞུས་པ་ན་དགེ་སློང་རྣམས་ཀྱིས་སྨན་རྣམ་པ་སོ་སོར་བསྟེན་པར་བྱའོ། །ཞེས་གསུངས་
ནས་བསླབ་པ་འདི་བཅས་པའི་(༦༨ན)ཕྱིར། རྗེས་བཅས་དུ་མ་ཡོད། གཉིས་པ་ཡོད་དེ།
འདོད་ཁམས་པའི་འཚོ་བའི་རྟེན་བྱེད་པའི་དྲི་རོ་རེག་གསུམ་གྱིས་བསྡུས་པའི་ཁམ་ཟས་
དེ་སྨན་གྱི་མཚན་ཉིད། མཛོད་ལས། ཁམ་གྱི་ཟས་ནི་འདོད་པ་ན། །སྐྱེ་མཆེད་གསུམ་གྱི་
བདག་ཉིད་དོ། །ཞེས་གསུངས་པའི་ཕྱིར། རྩ་བར། སྨན་བསྟེན་པར་བྱའོ། །ཞེས་
གསུངས་པའི་ཕྱིར།  
གསུམ་པ་དབྱེ་ན་བཞི་ཡོད་དེ། དུས་རུང་གི་དང་། ཐུན་ཚོད་དུ་རུང་བའི་དང་། ཞག་
བདུན་པའི་དང་། འཚོ་བཅང་གི་སྨན་བཞི་ཡོད་པའི་ཕྱིར་ཏེ། རྩ་བར། དེ་ནི་རྣམ་པ་
བཞིའོ། །ཞེས་གསུངས་པའི་ཕྱིར། ཡང་སྨན་ལ་རྩ་བའི་དབྱེ་ན་དུས་རུང་གི་སྨན་དང༌།

དུས་མིན་དུ་རུང་བའི་སྨན་གཉིས་ཡོད་དེ། ཚགས་ལ་མ་བཙགས་པའི་བཟའ་བ་དུས་
རུང་གི་སྨན་དང་། ཚགས་ལ་བཙགས་པའི་བཏུང་བ་དུས་མིན་དུ་རུང་བ་ཡིན་པའི་ཕྱིར་
ཏེ། ཕྲན་ཚེགས་ལས། བཙུན་པ་དུས་སུ་རུང་བ་ནི་གང་ལགས །དུས་མ་ཡིན་པར་རུང་
བ་ནི་གང་ལགས། བཀའ་བསྩལ་པ། ཉེ་བར་འཁོར། ཚགས་ལ་མ་བཙགས་པ་ནི་དུས་
སུ་རུང་བའོ། །ཚགས་ལ་བཙགས་ཆུས་གཏོར་བ་ནི་དུས་མ་ཡིན་པར་རུང་བའོ། །ཞེས་
སོ། །དང་པོ་བཟའ་བ་ཐམས་ཅད་དུས་རུང་ཡིན་ཏེ། ཊཱིཀྐ་ལས། དུས་སུ་རུང་བ་ཞེས་བྱ་
བ་ནི་བཟའ་བར་བྱ་བ་ཐམས་ཅད་དུས་སུ་རུང་བ་ཉིད་ཡིན་པས་ལོགས་ཅིག་ཏུ་མི་
བརྗོད་དེ་བྱེ་བྲག་མེད་པའི་ཕྱིར། ཞེས་དང་། རྣམ་བཤད་རིན་ཆེན་ཕྲེང་བའི་ཡང་དགོངས་
པ་ཡིན་པའི་ཕྱིར། དེར་ཐལ། དེར་མ་ཟད་འཇིག་རྟེན་ན་ཟས་སུ་གྲགས་པ་ཐམས་ཅད་
ཡིན་པའི་ཕྱིར་ཏེ། སུམ་བརྒྱ་པ་ལས། ནས་ཆན་སྣུམ་ཁུར་འབྲས་ཆན་ཉ་དང་ཤ །འདི་
དག་སྲོག་གནས་བྱ་ཕྱིར་བཟའ་བར་གསུངས། །སྡོང་བུ་འབྲས་བུ་ལ་སོགས་རྩ། །དེ་
དག་བཅའ་བ་དུས་སུ་རུང་བ་ཡིན། །ཞེས་གསུངས་པའི་ཕྱིར།  
གཉིས་པ་དུས་མིན་རུང་བ་ཡོད་དེ། བྱིན་རླབས་ཀྱི་སྨན་ཕྱི་མ་གསུམ་གང་རུང་ལ་
དུས་མིན་དུ་རུང་བས་ཁྱབ་ཀྱང་དུས་མིན་རུང་བ་ལ་དེ་(༦༨བ)གསུམ་གང་རུང་གིས་མ་
ཁྱབ། དུས་མིན་ན་རུང་བའི་བཏུང་བ་དང་རྩ་བ་སྡོང་བུ་སོགས་ཀྱང་ཡོད་པའི་ཕྱིར། དང་
པོ་གྲུབ་སྟེ། སུམ་བརྒྱ་པ་ལས། དུས་མིན་རུང་བ་ཆུ་ཤིང་འབྲས་བུ་ལ། །སོགས་པའི་
བཏུང་བ་ཚགས་བཙགས་རུང་ཆུས་བསླད། །དར་བ་རྩབས་དང་ཆུར་ཁུ་སྦྱར་བའི་ཚྭ། །
བུ་རམ་ཤིང་ཁུ་དང་བ་འབྲུ་ཚྭ་ཡིན། །ཞེས་གསུངས་པའི་ཕྱིར། གཉིས་པ་གྲུབ་སྟེ། འོད་
ལྡན་ལས། དུས་མ་ཡིན་པར་རུང་བ་ནི་དུས་མིན་རུང་བ་ཡིན་ཏེ། ཐུན་ཚོད་དུ་རུང་བ་
དང་། ཞག་བདུན་པ་དང་། ཇི་སྲིད་འཚོ་བའོ། །ཞེས་གསུངས་པའི་ཕྱིར། ཁྱབ་སྟེ། དེ་

དག་ལ་བྱིན་གྱིས་རླབས་པ་དང་མ་བརླབ་པའི་རྩ་བ་སྡོང་བུ་སོགས་དུ་མ་ཡོད་པའི་ཕྱིར་
ཏེ། རྩ་བར། ཡང་། ཨ་རུ་ར་ལ་སོགས་པ་ལྔ་ཡང་ངོ་། །ཞེས་དང་། ཕྲན་ཚེགས་ལས།
འབྲས་བུ་ལྔ་ནི་དུས་སམ་དུས་མ་ཡིན་ཡང་ན་བ་འམ་མ་ན་བས་ཀྱང་བཟའ་བར་བྱ་བ་
དག་ཡིན་ནོ། །ལྔ་གང་ཞེ་ན་ཨ་རུ་ར་དང་སྐྱུ་རུ་ར་དང་བ་རུ་ར་དང་ན་ལེ་ཤམ་དང་པི་པི་
ལིང་ངོ་། །ཞེས་གསུངས་པའི་ཕྱིར།
བཞི་པ་ཕྱེ་བ་སོ་སོའི་དོན་ལ་བཞི་ལས། དང་པོ་མཚན་ཉིད། །མཚན་གཞི། སྒྲ་དོན་
གསུམ། དང་པོ་ནི། སྨན་གང་གཙོ་བོར་བགྲེས་པ་སེལ་བ་ལ་ཞུགས་པའི་བཟའ་བའི་
རིགས་གནས་དེ་དུས་རུང་གི་སྨན་གྱི་མཚན་ཉིད། །གཉིས་པ་མཚན་གཞི་བཟའ་བ་བཅའ་
བ་རྣམས་ཏེ་བཤད་ཟིན། །གསུམ་པ་སྒྲ་དོན་ནི། དེ་དག་ཆོས་ཅན། དུས་རུང་ཞེས་བརྗོད་
པའི་རྒྱུ་མཚན་ཡོད་དེ། ཆོས་འདི་པའི་རབ་བྱུང་རྣམས་ཀྱིས་གུང་ཚིགས་ཀྱི་དུས་ཚུན་ཆད་
ཁོ་ནར་སྤྱད་དུ་རུང་བར་གནང་བས་ན་དེ་ལྟར་བརྗོད་པའི་ཕྱིར། ཊཱིཀྐ་ལས་བཤད་དོ། །
ཐུན་ཚོད་དུ་རུང་བ་ལ་ཡང་གསུམ་ལས། དང་པོ་ནི། སྨན་བཞི་པོ་གང་རུང་གང་
ཞིག་ཐུན་ཚད་ཀྱི་མཐའ་ཚུན་ཆད་དུ་བྱིན་གྱིས་རླབས་ཤིང་ལོངས་སྤྱོད་དུ་རུང་བར་
གནང་བའི་སྨན་དེ་དེའི་མཚན་ཉིད། དབྱེ་ན། དུས་རུང་གི་རྒྱུ་ལས་བྱུང་བའི་ཐུན་ཚོད་དུ་
རུང་བ་དང་། ཞག་བདུན་པའི་སྨན་ལས་བྱུང་བའི་དེ་དང་། ཇི་སྲིད་འཚོ་བཅང་གི་དེ་
གསུམ་ཡོད་དེ། (༦༩ན)མཚན་གཞི་རིམ་བཞིན་རྩམ་ཐང་ངམ་རུས་ཐང་སླ་བ་ཚགས་ལ་
བཙགས་བ་རུང་ཆུས་བཏབ་བྱིན་གྱིས་བརླབས་པ་ལྟ་བུ་དང་པོ་དང་། བུ་རམ་ཁུ་བ་དེ་
འདྲ་གཉིས་པ་དང་། ཨ་བར་སྐྱུར་གསུམ་གྱི་ཁུ་བ་དེ་འདྲ་གསུམ་པ་ཡིན་པའི་ཕྱིར་ཏེ།
རྩ་བར། དེ་དུས་སུ་རུང་བ་ཉིད་ཡིན་ན་ཐུན་ཚོད་ཀྱི་མཐའ་ཡིན་ནོ། །གཞན་ཉིད་ཡིན་ན་
དེའི་གང་ཡིན་པའོ། །ཞེས་གསུངས་པའི་ཕྱིར། 

གཉིས་པ་མཚན་གཞི་ཡོད་དེ། བཏུང་བ་བརྒྱད་སོགས་དེ་ཡིན་པའི་ཕྱིར། དེར་ཐལ།
ཐུན་ཚོད་དུ་རུང་བ་ལ་སླ་བས་ཁྱབ་པ་གང་ཞིག །དེ་ལ་རྩ་བའི་དབྱེ་བ་བཏུང་བ་བརྒྱད་
དང་། ཡན་ལག་གི་དབྱེ་བ་རྩབས་མོ་ལྔ་སོགས་རེ་རེ་ལའང་དུ་མ་ཡོད་པའི་ཕྱིར། དང་
པོ་གྲུབ་སྟེ། རྩ་བར། ཐུན་ཚོད་དུ་རུང་བ་ནི་བཏུང་བ་དག་གོ །ཤིན་ཏུ་སླ་བའོ། །ཞེས་
གསུངས་པའི་ཕྱིར།
གཉིས་པ་གྲུབ་སྟེ། སྨན་གཞིའི་བར་སྡོམ་ལས། ཆུ་ཤིང་འབྲས་དང་ཀུ་ཤུ་གོ་ལ་
དང་། །ཨ་ཤོད་ཐ་དང་ཨུ་དུམ་བ་ར་དང༌། །སུ་རུ་ཤ་ཀ་དང་ནི་རྒུན་འབྲུམ་དང་། །བརྒྱད་
པ་བྲ་གོ་དག་ནི་ཡིན་པར་བཤད། །ཅེས་གསུངས། རྩ་བར་ཡང༌། ཙོ་ཚྭ་དང་། ཆུ་ཤིང་གི་
འབྲས་བུ་དང་། རྒྱ་ཤུག་དང་། ཨ་ཤྭ་ཐ་དང་། ཨུ་དུམ་བ་ར་དང་། རྩུབ་འགྱུར་དང་།
རྒུན་ཆུ་དང་། འབྲ་གོའི་བཏུང་བ་རྣམས་ནི་ཐམས་ཅད་དུ་རུང་བའོ། །བཅོས་པའི་ཚྭ་དང་
ཞོ་ཁ་ཆུ་དང་ར་བའི་དངས་མ་དང་རྩབས་མོ་ཆུས་བཏབ་པ་ཚགས་ཀྱིས་བཙགས་པ་ཤིན་
ཏུ་སླ་བ་བཞིན་སྣང་བ་འདམ་བུ་ཉོག་མའི་མདོག་ལྟ་བུ་དག་ཀྱང་དེ་དང་འདྲའོ། །ཞེས་
གསུངས་པའི་ཕྱིར། འདི་ལུང་གླེང་གཞི་ལས་བཤད་པའོ། ། 
དེ་དག་ཐུན་ཚོད་དུ་རུང་བ་ཞེས་བྱ་སྟེ། དེ་དག་བྱིན་གྱིས་བརླབས་པ་མཚན་མོའི་ཐུན་
དང་པོ་འམ་སྲོད་ཐུན་ཚུན་ཚད་དུ་སྤྱད་རུང་ལ། འདས་ན་སྤྱད་པར་མི་བྱ་བའི་ཕྱིར་ཏེ།
སྨན་གཞི་ལས། བཀའ་སྩལ་བ། དགེ་སློང་བཏུང་བ་བརྒྱད་པོ་འདི་དག་དུས་སུ་བྱིན་
ལེན་བྱས་དུས་སུ་བཙགས་དུས་སུ་བྱིན་གྱིས་བརླབས་ནས་(༦༩བ)དུས་སུ་ལོངས་སྤྱོད་
པར་བྱ་ཞིང་དུས་མ་ཡིན་པར་ཡང་ལོངས་སྤྱད་པར་བྱ་ལ་ནམ་གྱི་ཐུན་དང་པོ་ཐལ་ནས་
ནི་ལོངས་སྤྱོད་པར་མི་བྱའོ། །ཞེས་གསུངས་པའི་ཕྱིར།
འདི་དུས་རུང་ལས་བྱུང་བ་ཡིན་པས་ཞིབ་ཆ་དགོས་ཏེ། རྩ་བར། གཞན་ཉིད་ཡིན་

ན་དེའི་གང་ཡིན་པའོ། །ཞེས་གསུངས་སོ། ། 
སྒྲ་བཤད་འཇུག་གཉིས་ཕན་ཚུན་ག་ལ་ཁྱབ་སྟེ་ཕལ་ཆེར་ལ་དོགས་པ་ཡང་མ་ཤར་
རོ། །དེའི་བྱེད་ལས་ཡོད་དེ། གཙོ་བོར་སྐོམ་པ་སེལ་བའི་ཕྱིར་རོ། ། མར་ཕྲོམ།བ
གསུམ་པ་ཞག་བདུན་པ་ལ་ཡང་གསུམ། མཚན་ཉིད་དང་། སྨན་བཞི་པོ་གང་རུང་
གང་ཞིག་ཞག་བདུན་པའི་མཐའ་ཚུན་ཆད་དུ་བྱིན་གྱིས་རླབས་ཤིང་ལོངས་སྤྱོད་པར་
གནང་བའི་སྨན་དེ་དེ་ཡིན་པའི་ཕྱིར་ཏེ། རྩ་བར། ཞག་བདུན་པ་དང་། ཞེས་སོ། །མཚན་
གཞི་ནི། བུ་རམ་འབྲུ་མར་སྦྲང་རྩི་དང་མར་དང་ཧགས་དང་ཞག་ལྔ་སོགས་ཡིན་པའི་
ཕྱིར་ཏེ། རྩ་བར། ཞུན་མར་དང་འབྲུ་མར་དང་སྦྲང་རྩི་དང་བུ་རམ་གྱི་དབུ་བ་དག་ནི་
ཞག་བདུན་པའོ། །བུ་རམ་དང་ཧགས་དང་ལི་ཁར་ལ་སོགས་པ་ཐམས་ཅད་ནི་བུ་རམ་
གྱི་དབུ་བ་ཉིད་ཀྱིས་འཕངས་སོ། །བདུད་རྩི་ནི་ཞུན་མར་དང་འདྲ་བ་ཉིད་དོ། །ཞག་
བསྐོལ་ཞིང་བཙགས་པ་དག་ནི་འབྲུ་མར་དང་འདྲ་བ་ཉིད་དོ། །ཉ་དང་རི་བོང་གི་དང་ཆུ་
སྲིན་བྱིས་པ་གསོད་ཀྱི་དང་དོམ་གྱི་དང་ཕག་གིའོ། །ཞེས་སོ། ། 
བྱེད་ལས་ཡོད་དེ། སྤྱིར་བཀྲེས་འདུས་གཉིས་ཀའི་ནད་དང་ཁྱད་པར་དུ་བཀྲེས་
ནད་དང་རླུང་ནད་སེལ་བར་བྱེད་པའི་ཕྱིར། ཧགས་བུ་རམ་གྱི་ཕྱེ་མའི་རྡོག་པོ་དང་ལི་ཁ་
ར་ནི་ཀ་ར་ཞེས་དམར་ཊིཀ་ལས་བཤད།  
བཞི་པ་འཚོ་བཅང་གི་དེ་ལ་གསུམ། མཚན་ཉིད་ནི། སྨན་བཞི་གང་རུང་གང་ཞིག་
ཇི་སྲིད་འཚོའི་བར་དུ་བྱིན་གྱིས་རླབས་ནས་བཅང་དུ་རུང་བར་གནང་བའི་སྨན་དེ་དེ་
ཡིན་པའི་ཕྱིར། དེར་ཐལ། དུས་རུང་མ་ཡིན་པའི་སྨན་ལ་འཚོ་བཅང་གི་སྨན་གྱིས་ཁྱབ་
པའི་ཕྱིར་ཏེ། རྩ་བར། འཚོ་བའི་བར་དུ་བཅང་བ་ནི་རྩ་བ་དང་སྡོང་བུ་དང་འདབ་མ་དང་
མེ་ཏོག་དང་འབྲས་བུ་ཟས་ཀྱི་དོན་དུ་ཁྱབ་པར་བྱེད་པ་མ་ཡིན་པའོ། (༧༠་ན)ཞེས་གསུངས་

པའི་ཕྱིར་དང་། ཊཱིཀྐ་ལས། གང་ཟག་ཀྱི་དོན་དུ་ཁྱབ་པར་བྱེད་པ་མ་ཡིན་པ་དེ་དག་
འཚོའི་བར་དུ་བཅང་བ་ཡིན་ནོ་ཞེས་བྱ་བའི་ཐ་ཚིག་གོ །ཞེས་དང༌། འོད་ལྡན་ལས་
ཀྱང་། མདོར་ན་བཀྲེས་པ་ཞི་བར་བྱ་བའི་ཕྱིར་བཟའ་བར་བྱ་བ་མ་ཡིན་པ་གངཡིན་པ་
དེ་ནི་འཚོ་བའི་བར་དུ་བཅང་པའི་སྨན་ཡིན་པར་བསྟན་ཏོ། །ཞེས་གསུངས་པའི་ཕྱིར་
དང་། དེ་བཅོམ་ལྡན་འདས་ཀྱི་ཡང་དགོངས་པ་ཡིན་པའི་ཕྱིར་ཏེ། སྨན་གཞིར་རྩ་བ་
སོགས་ལ་དེ་ལྟར་བཤད་པའི་ཕྱིར་ཏེ། སྨན་གཞི་ལས། གཞན་ཡང་རྩ་བའི་སྨན་གྱི་ནང་
དུ་གཏོགས་པ་ཟས་ཀྱི་དོན་དུ་མི་འགྱུར་བ་གང་ཡིན་པའོ། །ཞེས་དང་། གཞན་ཡང་འབྲས་
བུའི་སྨན་གྱི་ནང་དུ་གཏོགས་པ་ཟད་ཀྱི་དོན་དུ་མི་འགྱུར་བ་གང་ཡིན་པའོ། །ཞེས་པའི་
བར་གསུངས་པའི་ཕྱིར། དེའི་བྱེད་ལས་ཡོད་དེ། སྤྱིར་ནད་དང་ཁྱད་པར་འདུས་པའི་ནད་
སེལ་བ་གཙོ་ཆེ་བའི་ཕྱིར། དབྱེ་ན་རིགས་བཅུ་སོགས་ཡོད་དེ། རྩ་བའི་དབྱེ་བ་རྩ་བའི་
དང་། སྡོང་བུའི་དང་། འདབ་མའི་དང་། མེ་ཏོག་གི་དང་། འབྲས་བུའི་དང་། ཏྲང་ཆུའི་
དང་། ཐལ་བའི་དང་། ལན་ཚྭའི་དང་། བསྐ་བའི་དང་། འགྱུར་བྱེད་ཀྱི་སྨན་གྱི་བར་
སོགས་ཡོད་པའི་ཕྱིར་ཏེ། སྨན་གཞི་ལས། འཚོ་བའི་བར་དུ་བཅང་བ་ནི་རྩ་བའི་སྨན་
དང་། སྡོང་བུའི་སྨན་དང་། ལོ་མའི་སྨན་དང་། མེ་ཏོག་གི་སྨན་དང་། འབྲས་བུའི་སྨན་
དང་། ཏྲང་ཆུ་ལྔ་དང་། ཐལ་བ་ལྔ་དང་། ལན་ཚྭ་ལྔ་དང་། བསྐ་བ་ལྔའོ། །ཞེས་གསུངས་
པའི་ཕྱིར།  
ཡན་ལག་གིས་དབྱེ་ན་ང་གསུམ་སོགས་བཤད་དེ། རིགས་བཅུ་པོ་གཞན་ལ་ལྔ་ལྔ་
དང་། འགྱུར་བྱེད་བརྒྱད་བཤད་པའི་ཕྱིར། རྩ་བ་ལྔ་འཆད་པར། གླ་སྒངས་འཆད་པར།
གླ་སྒང་དང་། ཤུ་དག་སོགས་བྱུང་། །སྡོང་བུ་ལྔ་འཆད་པར་ཙན་དན་དང་སྤྱི་མོ་སོགས་
བྱུང་། འདབ་མ་ལྔ་འཆད་པར། བ་ཤ་ཀ་སོགས་དང་། མེ་ཏོག་ལྔ་འཆད་པར། མེ་ཏོག་

ནི་བ་ཤ་ཀ་དང་སོགས་བྱུང་། འབྲས་བུ་ལྔ་འཆད་པར། ཨ་རུ་ར་དང་སོགས་བྱུང་། ཏྲང་
ཆུ་འམ་སྤྱི་བ་ལྔ་འཆད་པར། (༧༠་བ)སྤྱི་བའོ་འདི་ལྟ་སྟེ་ཤིང་ཀུན་དང་སྦྲང་རྩི་དང་སོགས་
བྱུང༌། འདི་ལ་སྤྱི་བྱེད་ཀྱང་ཟེར། ཐལ་བ་ལྔ་འཆད་པར། ལུང་ལས། ཐལ་བ་ལྔ་གང་ཞེ་
ན། ནས་ཀྱི་ཐལ་བ་དང་སོགས་དང་འདིར་ནི། ཐལ་བའོ། །ཤིང་ཀན་ཙ་ན་དང་ཀ་པི་
ཏན་དང་སོགས་བྱུང་། ལན་ཚྭ་ལྔ་འཆད་པར། ལན་ཚྭའོ། །འདི་ལྟ་སྟེ། རྒྱ་ཚ་དང་སོགས་
བྱུང་། བསྐ་བའམ་སྨན་ཁུ་ལྔ་འཆད་པར། སྨན་ཁུའོ། །འདི་ལྟ་སྟེ། ཤིང་ཨ་མྲ་དང་སོགས་
བྱུང་། འགྱུར་བྱེད་བརྒྱད་འཆད་པར། འགྱུར་བྱེད་དོ། །འདི་ལྟ་སྟེ། ཏིལ་གྱི་དང་སོགས་
བྱུང་བའི་ཕྱིར་འདི་ཡང་མཚོན་པ་ཡིན་ལ་རྒྱས་པར་གྲངས་མེད་པ་ཡོད་པའི་ཕྱིར་དང་།
འདིར་ཡང་། སྨན་གྱི་གོ་རིམ་ནི་དཔེའོ། །ཞེས་སོགས་གསུངས་པའི་ཕྱིར། ཇི་སྲིད་འཚོ་
བཅང་གི་དོན་གཉིས་ཡོད་དེ། ནད་ཇི་སྲིད་འཚོ་དང་ཚེ་ཇི་སྲིད་འཚོའི་བར་བཅང་བ་
གཉིས་ཡོད་པའི་ཕྱིར། དང་པོ་གྲུབ་སྟེ། ནད་མ་སོས་བར་དུ་བཅང་ལ་སོས་ནས་འཆང་
མི་རུང་བའི་སྨན་ཡོད་པའི་ཕྱིར། དཔེར་ན་བྱིན་གྱིས་རླབས་པའི་སྨན་གསུམ་ལྟ་བུ་མིན་
པས་བྱིན་རླབས་དང་སྤྱད་མི་རུང་བའི་ཕྱིར། དེ་བཞིན་དུ་ཚིལ་ཞག་ལྔ་ཡང་སོས་ནས་
སློང་ན་སྟེར་བ་འམ། སློང་མེད་སྨན་ཁང་དུ་འཇོག་དགོས་པ་བཞིན་ཡིན་པའི་ཕྱིར་ཏེ།
རྩ་བར། སོས་པ་ཉིད་ན་དེ་དག་ནད་པའི་ཕྱིར་སློང་ན་སྦྱིན་ནོ། །མེད་ན་སྨན་ཁང་དུའོ། །
སྨན་ཁུ་དང་མགོ་སྨན་དག་ཀྱང་ངོ་། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྙེད་
དཀའ་བ་དང་བཅང་སླ་བའི་སྨན་བྱིན་གྱིས་མ་བརླབ་པ་མ་ཤི་བར་དུ་བཟུང་ཆོག་པའི་
ཕྱིར་ཏེ། སུམ་བརྒྱ་པ་ལས། སྤྲ་ཚིལ་བཀྲེས་པ་བསལ་ཕྱིར་བཟའ་མི་གང་། །དེ་དག་མ་
ཤི་བར་བཅང་སྨན་དུ་གསུངས། །ཞེས་གསུངས་པའི་ཕྱིར། ཞུ་བ་ལས། བཙུན་པ་དགུང་
བདུན་པའི་སྨན་ཇི་སྲིད་འཚོའི་བར་དུ་བཅང་བས་ཀྱང་སྤང་བའི་ལྟུང་བྱེད་དུ་མི་འགྱུར་

བ་ལྟ་མཆིས་སམ། ཉེ་བར་འཁོར། ཡོད་དེ། ཞག་བདུན་ཚུན་ཆད་དུས་ནའོ། །ཞེས་དང་།
བམ་ལྔར་འདི་འདྲའི་དོན་མ་གོ་ལུང་ཆ་ཆེ་མ་དག་ཅེས་སྨྲ་མཁན་ཡང་(༧༡ན)བྱུང་ངོ་། །
ལྔ་པ་བྱིན་གྱིས་རླབས་ཚུལ་ལ། དགོས་པ། དངོས་པོ། གང་ཟག་གང་། དུས་ཡུན་
ཚད། ཆོ་ག །ལོངས་སྤྱོད་ཚུལ་བྱིན་རླབས་འཇིགས་པའི་རྒྱུ་བརྒྱད་ལས། དང་པོ་ཡོད་དེ།
དུས་ཐུན་ཚོད་དང་ཞག་བདུན་ནམ་ཇི་སྲིད་འཚོའི་བར་དུ་གསོག་འཇོག་དང་ལག་ཉ་
སོགས་མི་འབྱུང་བའི་ཕྱིར་ཏེ། རྩ་བར། བྱིན་གྱིས་བརླབས་པ་ལ་གསོག་འཇོག་མི་འབྱུང་
ངོ༌། །ཞེས་གསུངས་པའི་ཕྱིར། ། 
གཉིས་པ་དངོས་པོ་སྨན་ཕྱི་མ་གསུམ་གང་རུང་གི་ངོ་བོར་གྲུབ་ཅིང་ཚད་དང་ལྡན་
པ་དགོས་ཏེ། དེ་གསུམ་གང་རུང་གི་ངོ་བོ་ཡིན་ཀྱང་ལག་ཉ་མཚམས་བཙོས་སོགས་ལ་
བྱིན་རླབས་མི་ཆགས་པའི་ཕྱིར་ཏེ། རྩ་བར། ལག་ཉར་བླངས་པ་དང་། གསོག་འཇོག་
བྱས་པ་དང་། བྱིན་ལེན་མ་བྱས་པ་དང་། ནང་དུ་ཞག་ལོན་པ་དང་། ནང་དུ་བཙོས་པ་
དང༌། དགེ་སློང་གིས་བཙོས་པ་དག་ལ་བྱིན་གྱིས་རླབས་པ་མི་ཆགས་སོ། །ཞེས་གསུངས་
པའི་ཕྱིར། 
གསུམ་པ་རྟེན་གྱི་གང་ཟག་དགེ་སློང་ནད་པ་ཁོ་ནས། ཡུལ་ཡོད་ཚེ། དགེ་སློང་
དགོས་པའི་ཕྱིར་ཏེ། རྩ་བར། དང་པོ་མ་ཡིན་པ་ཉིད་དག་ནི་ནད་པའི་ཕྱིར་རོ། །ཞེས་
གསུངས་པའི་ཕྱིར། བཞི་པ་དུས་ནི་ཟས་སྔ་མ་དུས་རུང་གི་དུས་སམ་སྔ་དྲོ་ཁོ་ན་ཡིན་ཏེ།
རྩ་བར། ཟས་སྔ་མའི་ཚེའོ། །ཞེས་དང་། ཊཱིཀྐ་ལས། བསྐོལ་བ་དང་བཙགས་པ་གཉིས་
ནི་དུས་སུ་བྱས་ཀྱང་རུང་དུས་མ་ཡིན་པར་བྱས་ཀྱང་རུང་ལ། བྱིན་ལེན་དང་བྱིན་གྱིས་
བརླབས་པ་གཉིས་ནི་དུས་ཁོ་ནར་བྱ་དགོས་ཏེ། ཞེས་གསུངས་པའི་ཕྱིར། ཚིལ་ཞག་
ལྔའི་སྐབས་སུ་ལུང་གིས་ཀྱང་བཤད་དོ། །  

ལྔ་པ་ཡུན་ཚད་ནི་སྤྱིར་བཏང་སྨན་གསུམ་པོ་རང་རང་གི་དུས་ཀྱི་མཐའི་བར་དུ་
བྱིན་གྱིས་རླབས་པ་ཡིན་ཏེ། དེ་ལས་ལྷག་པར་བྱིན་གྱིས་རླབས་པ་མི་ཆགས་པའི་ཕྱིར་
ཏེ། རྩ་བར། རང་གི་དུས་ཀྱི་མཐའི་བར་བྱིན་གྱིས་བརླབས་པར་བྱའོ། །ཞེས་གསུངས་
པའི་ཕྱིར། དམིགས་བསལ་ཡང་ཡོད་དེ། དུས་རུང་གི་རྒྱུ་ལས་བྱུང་བའི་ཐུན་ཚོད་དུ་རུང་
བ་ཐུན་ཚོད་ཀྱི་(༧༡ཁ)མཐའ་ཁོ་ན་དང་ཞག་བདུན་པ་ལས་བྱུང་བ་བུ་རམ་གྱི་བཏུང་བ་
ལྟ་བུ་ཐུན་ཚོད་ཀྱི་མཐའ་འམ་ཞག་བདུན་གྱི་མཐའ་གང་རུང་དང་འཚོ་བཅང་ལས་བྱུང་
བའི་ཐུན་ཚོད་དུ་རུང་བ་ནི། ཐུན་ཚོད་དམ་ཇི་སྲིད་འཚོ་གང་རུང་དུ་བྱིན་གྱིས་བརླབས་པ་
དེ་ཡིན་པའི་ཕྱིར་ཏེ། རྩ་བར། དེ་དུས་སུ་རུང་བ་ཉིད་ཡིན་ན་ཐུན་ཚོད་ཀྱི་མཐའ་ཡིན་ནོ། །
གཞན་ཉིད་ཡིན་ན་དེའི་གང་ཡིན་པའོ། །ཞེས་གསུངས་པའི་ཕྱིར།  
དྲུག་པ་ཆོ་ག་ཡོད་དེ། སྦྱོར་བ་ལག་པ་བཀྲུས་བྱིན་ལེན་བྱས་ཏེ་སྙན་གསན་ཕབ་
ནས། དངོས་གཞི་ཡུལ་དེའི་མདུན་དུ་ཙོག་པུར་བསྡད་ཏེ་གཉིས་ཀས་ལག་པ་གཡོན་པ་
འོག་དང་གཡས་པས་བཀབ་ནས། བཙུན་པ་དགོངས་སུ་གསོལ། བདག་དགེ་སློང་མིང་
འདི་ཞེས་བགྱི་བས་སྨན་ཐུན་ཚོད་དུ་རུང་བ་འདི་བདག་དང་ཚངས་པ་མཚུངས་པར་སྤྱོད་
པ་རྣམས་ཀྱི་ཐུན་ཚོད་དུ་རུང་བའི་སྨན་དུ་བྱིན་གྱིས་རླབས་བོ། །ལན་གསུམ་དང། མཇུག་
ཐབས་ལེགས་བྱ་བ་ཡིན་པའི་ཕྱིར། དེ་བཞིན་དུ་སྨན་ཞག་བདུན་པའམ་ཇི་སྲིད་འཚོའི་
བར་དུ་བཅང་བའི་སྨན་དུ་ཞེས་བྱ། ལྷག་མ་མཚུངས་སོ། །  
བདུན་པ་ལོངས་སྤྱོད་ཚུལ་ཡོད་དེ། སྤྱིར་བཏང་ལ་བྱིན་རླབས་ཅན་གསུམ་ལྷན་
ཅིག་བསྲེས་ནས་ལོངས་སྤྱོད་མི་རུང་ལ་དུས་རུང་དང་འདྲེས་ན་སོ་སོར་མ་ཕྱེ་བར་མི་
རུང་། འབྱེད་མི་ཐུབ་ན་དུས་རུང་ལྟར་བྱེད་པ་ཡིན་པའི་ཕྱིར། 
དམིགས་བསལ་མུ་གེ་དང་དེ་འདྲའི་དུས་དང་ན་བའི་ཚེ་ལག་ཉར་བླངས་པ་དང་།

མཚམས་བཙོས་དང༌། ཞག་ལོན། རྗེན་བཙོས། བརྩམས་ལྡང་། གསོག་འཇོག །ས་
བོན་སོགས་འཇིག་པ། སྤངས་ཟ་དང་། བྱིན་ལེན་མ་བྱས་པར་ཟ་བ་ལ་ལྟུང་བ་མི་འབྱུང་
སྟེ། གནང་བའི་ཕྱིར་ན་མི་འབྱུང་བའི་ཕྱིར་ཏེ། རྩ་བར། མུ་གེའི་ཚེ་དགེ་སློང་གིས་བཙོས་
པ་དང་སོགས་བྱུང་བའི་ཕྱིར་དང་། ནད་གསོ་བའི་ཕྱིར་དུ་དགོས་ན་ཡང་དེ་དག་དེར་མ་
ཟད་རང་བཞིན་དང་ཆང་མ་གཏོགས་པའི་བཅས་རྐྱང་མཐའ་དག་དགོས་ན་གནང་བའི་
ཉེས་མེད་མིན་པའི་ཕྱིར་ཏེ། རྩ་བར། གསོ་བའི་ཕྱིར་ནུབ་མོ་ཟ་བ་ནི་ཚུལ་དང་མི་(༧༢ན)
མཐུན་པ་མ་ཡིན་ནོ། །འདི་ལ་བྱིན་ལེན་མ་བྱས་པ་དང་སོགས་དང༌། རྩ་བར། རང་
བཞིན་གྱི་ཁ་ན་མ་ཐོ་བ་དང་བཅས་པ་ལས་གཞན་ཐམས་ཅད་ལས་གསོ་བའི་དོན་ཉིད་
མ་གཏོགས་སོ་ཞེས་བྱ་བ་ནི་ལྷག་མའོ། །ཞེས་གསུངས་པའི་ཕྱིར།
བརྒྱད་པ་བྱིན་རླབས་འཇིག་པའི་རྒྱུ་ཡོད་དེ། བྱིན་ལེན་འཇིག་པའི་བཅུ་དང༌། དུས་
ཀྱི་འཕེན་པ་ཟད་པ་དང་། སྔགས་ཀྱིས་ཕྱུང་བ་དང་། ངོ་བོ་འགྱུར་བ་སོགས་བཅུ་གསུམ་
སོགས་ཀྱིས་འཇིག་པའི་ཕྱིར།  
རུང་ཁང་གཅོད་ཚུལ་བཤད་པ།  
དྲུག་པ་རུང་ཁང་གཅོད་ཚུལ་ལ་དུ་མ་ཡོད་དེ། དགོས་པ། གནས། རྟེན་གང་གི །
དུས། ཆོ་ག །བྱེད་ལས། སྒྲ་བཤད། འཇིག་རྒྱུ་བརྒྱད་ཡོད་པའི་ཕྱིར། དང་པོ་ཡོད་དེ།
དེར་མཚམས་བཙོས་ཞག་ལོན་སོགས་མི་འབྱུང་བའི་ཕྱིར་ཏེ། རྩ་བར། རུང་བ་ཉིད་དུ་
བྱིན་གྱིས་བརླབས་པར་བཙོས་པ་དང་གནས་པ་དག་ནི་ཕྱི་རོལ་དང་འདྲའོ། །ཞེས་
གསུངས་པའི་ཕྱིར།
 

 
གཉིས་པ་རུང་ཁང་གཅོད་པའི་གནས་བཅུ་བཞི་མ་ཡིན་པ་དང་སྔར་བྱིན་གྱིས་མ་
བརླབས་པ་སོགས་ཀྱི་ཁྱད་པར་དང་ལྡན་དགོས་ཏེ། རྩ་བར། ཤིང་དྲུང་དང་གླང་པོ་ཆེའི་
ར་བ་དང་སོགས་ལྟར་གནས་བཅུ་བཞི་མ་ཡིན་པ་སོགས་དགོས་པའི་ཕྱིར། སྐུ་iཡ་བ་
གསུམ་པ་རྟེན་ལ་བཞི་ཡོད་དེ། སྤྱིར་དགེ་འདུན་གྱིས་གཅོད། རྡོ་བཏེགས་པའི་
མཐའ་ལས་བྱུང་བའི་རུང་ཁང་ལག་གི་བླས་གཅོད། སེམས་བསྡུས་པའི་མཐའ་ལས་
བྱུང་བའི་རུང་ཁང་དགེ་སློང་མང་པོས་གཅོད། ལས་ཀྱི་མཐའ་ལས་བྱུང་བའི་རུང་ཁང་ནི་
དགེ་འདུན་གྱིས་གཅོད། འཕྲལ་ལས་བྱུང་བའི་རུང་ཁང་ནི་དགེ་སློང་གློ་བུར་ཇི་སྙེད་
ཀྱིས་རུང་བའི་ཁང་པར་བརྗོད་པའི་སྒོ་ནས་གཅོད་པའི་ཕྱིར།  
ཁ དང་པོ་གྲུབ་སྟེ། རྩ་བར། ཐམས་ཅད་ལ་དགེ་འདུན་གྱི་ལས་ཀྱིས་སོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། དེ་ལ་དགེ་འདུན་དང་ལག་གི་བླ་དང་གང་ཟག་
གསུམ་གྱི་ཡོད་པའི་ཕྱིར་ཏེ། རྩ་བར། དང་པོ་གཉིས་ལ་ནི་གང་ཟག་གིས་ཀྱང་ངོ་། །ལག་
གི་བླས་སོ། །དང་པོ་ཤོས་ལ་ནི་འབའ་(༧༢བ)ཞིག་གིས་ཀྱང་ངོ་། །ཞེས་གསུངས་པའི་
ཕྱིར། གསུམ་པ་གྲུབ་སྟེ། རྩ་བར། གཉིས་པ་ལ་ནི་དགེ་སློང་རབ་ཏུ་མང་པོ་དག་གིས་
སེམས་བསྡུ་བས་སོ། །ཞེས་གསུངས་པའི་ཕྱིར། བཞི་པ་གྲུབ་སྟེ། རྩ་བར། གསུམ་པ་ལ་
ནི་ལས་ཁོ་ནས་སོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། རྩ་བར། བཞི་པ་ལ་ནི་ཇི་
སྙེད་ཕྱིན་པ་དེ་སྙེད་ཀྱིས་རུང་བའི་ཁང་པ་ཉིད་དུ་བསྒྲགས་པའི་ཚིག་གཅིག་ཆར་བརྗོད་
པས་སོ། །ཞེས་གསུངས་པའི་ཕྱིར། བཞི་པ་དེ་གཅོད་པའི་དུས་བཞི་ཡོད་དེ། རྡོ་བཏེགས་
པའི་རུང་ཁང་དེ་སོ་ཕག་འབྲིམ་དུས་གཅོད། སེམས་བསྡུས་ཀྱི་རུང་ཁང་དེ་ལས་གསར་
པ་བྱེད་ཚེ་གཅོད། ལས་མཐའི་རུང་ཁང་དེ་དགེ་འདུན་དང་མ་བྲལ་བའི་ཚེ་གཅོད། འཕྲལ་
བྱུང་རུང་ཁང་དེ་དགེ་སློང་གནས་དེར་ཕྱིན་པའི་ཚེ་གཅོད་པའི་ཕྱིར་ཏེ། རྩ་བར། འདི་ལ་

དུས་བཞི་ཡོད་དོ་སོགས་བྱུང་།  
ལྔ་པ་ཆོ་ག་ཡོད་དེ། དང་པོ་དང་མཐའ་མ་གཉིས་ནི། གཞི་འདི་ནི་དགེ་འདུན་གྱི་
རུང་བའི་ཁང་པར་འགྱུར་རོ། །ཞེས་པའི་སྔགས་ལན་གསུམ་བརྗོད་པ་དེ་ཡིན། གཉིས་
པ། གཞི་འདི་ནི་དགེ་འདུན་གྱི་རུང་བའི་ཁང་པར་སེམས་བསྡུས་ཤིག་ཅེས་སྔགས་གསུམ་
བརྗོད་པ་དང་། གསུམ་པ། གསོལ་གཉིས་ཀྱི་ལས་ཁོ་ནས་གཅོད་པ་དེ་ཡིན་པའི་ཕྱིར་
ཏེ། རྩ་བར། བརྗོད་པས་སོ། །སོགས་བྱུང་། རུང་ཁང་བཞི་པོ་དེ་དག་མ་གྲུབ་པའི་ཚེ་
གཞན་ཡང་ཡོད་དེ། འཕགས་པ་ཐོགས་མེད་ཀྱིས་འདུལ་བ་བསྡུ་བར་བཤད་པ་ལྟར་
ཤེས་པ་ཆུང་ངུའི་རུང་ཁང་དང་འཇུག་པ་མི་ཞན་པའི་རུང་ཁང་གཉིས་རུང་བའི་ཕྱིར།
འདི་གཉིས་ལུང་ལས་དངོས་སུ་མ་ཐོན་ཀྱང་མདོར་བསྡུས་སྦྱར་བ་ཡིན་པའི་ཕྱིར། ཆོ་ག་
གཞི་གསུམ་ཆོ་གར་གསལ་ལོ། །  
དྲུག་པ་བྱེད་ལས་ཡོད་དེ། གཙུག་ལག་ཁང་དུ་མར་ཡང་རུང་ཁང་གཅིག་གིས་བྱས་
ཆོག་པའི་ཕྱིར་ཏེ། ལྕགས་རི་གཅིག་གི་དབུས་ན་གཙུག་ལག་ཁང་བཞི་དང་། གཎྜི་ཡང་
བཞི་དང༌། བཀད་ས་ཡང་བཞི་ཡོད་པའི་ཚེ་ཀུན་ལ་ཐུན་མོང་དུ་རུང་ཁང་གཅིག་ལ་སྒོ་
བཞི་དང་ཐབ་ཀྱང་བཞི་(༧༣ན)བྱས་ནས་ཟས་སོགས་སོ་སོར་དྲངས་པ་མི་མཛེས་པ་མེད་
པའི་ཕྱིར་ཏེ། རྩ་བར། གཅིག་གིས་གཙུག་ལག་ཁང་དུ་མའི་བྱ་བ་བྱེད་པ་ལ་མི་མཛེས་པ་
མེད་དོ། །ཞེས་གསུངས་པའི་ཕྱིར། འདི་ལ་ལུང་ལས་བ་གླང་ལྷས་ལྟ་བུའི་རུང་ཁང་དུ་
ཡང་བཤད་དེ། ས་ག་ལྷས་ཀྱང་། ཀུན་ལས་བ་ལང་ལྷས་བཞིན་ནོ། །ཞེས་སོ། །
བདུན་པ་སྒྲ་བཤད་ཡོད་དེ། མཚམས་ནང་དུ་བཙོ་བ་དང་ཞག་ལོན་པར་བཞག་ཏུ་
རུང་བས་ན་དེ་ལྟར་བརྗོད་པའི་ཕྱིར། 
བརྒྱད་པ་དེའི་འཇིག་རྒྱུ་ཡོད་དེ། བྱིན་རླབས་སྔ་མ་གནས་དེ་མ་ཞིག་བར་དུ་མི་

འཇིག་ལ། གཞན་རྣམས་མཚམས་འཇིག་པའི་རྒྱུ་རྣམས་དང་ལས་ཀྱིས་ཀྱང་གཞིག་པ་
ཡོད་པའི་ཕྱིར། ། 
ུ བདུན་པ་རྒྱུ་མཐུན་ཟག་པ་འདོར་ཚུལ་ལ། ཐོག་མར་སྨན་ལ་འཇུག་ཚུལ་དང་།
དེའི་རྒྱུ་མཐུན་ཟག་པ་འདོར་ཚུལ་གཉིས། དང་པོ་ལ། ལུས་ལ་བསྟེན་ཚུལ། ཁར་བསྟེན་
ཚུལ། བྱེ་བྲག་ཏུ་རྒྱུན་པའི་ཟས་ལ་སྤྱོད་ཚུལ་གསུམ་ལས། དང་པོ་ཡོད་དེ། མི་ན་བས་
བསྟེན་ཚུལ་དང་། ན་བས་བསྟེན་ཚུལ་གཉིས་ཡོད་པའི་ཕྱིར། དང་པོ་ལ་དུ་མ་ཡོད་དེ།
བསྲོ་ཁང་། ཁྲུས། དོམ་ལྤགས། མེ་ཏོག་དྲི་ཞིམ་པོ་བསྟེན་པ་རྣམས་སུ་ཡོད་པའི་ཕྱིར།
དང་པོ་ནི། རྩ་བར། བསྲོ་ཁང་བསྟེན་པར་བྱའོ། །ཞེས་སོ། །གཉིས་པ་ནི། རྩ་བར།
ལེགས་པར་སྦྱར་བའི་ཁྲུས་ཀྱིས་བཀྲུའོ། །ཞེས་སོ། །ཕྱི་མ་གཉིས་གྲུབ་སྟེ། རྩ་བར།
མིག་ལ་ཕན་པའི་ཕྱིར་དོམ་ལྤགས་བཅང་ངོ་། །ཞེས་དང་། མིག་ལ་ཕན་པའི་ཕྱིར་མེ་
ཏོག་དྲི་ཞིམ་པོ་བསྟེན་པར་བྱའོ། །ཞེས་སོ། ། ཅན་།རྒྱ་འལ་བརྟན་ཌ་ཨ་
གཉིས་པ་ནད་པའི་བསྟེན་ཚུལ་ཡང་དུ་མ་ཡོད་དེ། མིག་སྨན། རེང་བུའི་དུ་བ། སྣ་
བཤལ། མཚོན་གྱིས་གསོ་བ་དང་། འདོམས་ཀྱི་གསོ་བ་དང་། པགས་པ་དང་། ཁར་
ཆང་གི་བཀྲུ་བ་སོགས་ཡོད་པའི་ཕྱིར། ·དང་པོ་ནི། རྩ་བར། མིག་སྨན་བསྟེན་པར་
བྱའོ། །ཞེས་སོ། །གཉིས་པ་གྲུབ་སྟེ། རྩ་བར། གསོ་བའི་ཕྱིར་རེང་བུའི་དུ་བ་རྔུབ་པར་
བྱའོ། །(༧༣བ)ཞེས་སོ། །གསུམ་པ་གྲུབ་སྟེ། རྩ་བར། སྣར་བླུགས་པའི་ལས་བྱའོ། །
ཞེས་སོ། །བཞི་པ་གྲུབ་སྟེ། རྩ་བར། མཚོན་གྱི་གསོ་བ་ཡང་དེ་དང་འདྲའོ། །ཞེས་སོ། །
ལྔ་པ་གྲུབ་སྟེ། རྩ་བར། འདོམས་ཀྱི་གསོ་བ་བསྟན་པར་བྱའོ། །ཞེས་སོ། །དྲུག་པ་ནི།
མེ་ཏོག་འཕྲེང་རྒྱུད་ལས། སྨན་པའི་ངག་གིས་བཏུང་བར་ནི། །སྲོག་ལ་བབས་ཀྱང་མ་
གནང་ངོ་། ཁ་ཡི་ནང་དུ་མཁུར་ཕུག་ཏུ། །བསྲེལ་བ་ཙམ་ལ་ཉེས་པ་མེད། །ཅེས་གསུངས་

པ་སོགས་རྒྱས་པར་རྩ་བར་ལྟོས།  
གཉིས་པ་ཁར་བསྟན་ཚུལ་ལས་མི་ན་བའི་དང་། ནད་པའི་དང་། ཕོངས་པའི་དུས་
ཀྱི་དམིགས་བསལ་གསུམ་གྱི། དང་པོ་ནི་འཆད་པ་དང་འདྲ་སྟེ་ནད་པ་མ་ཡིན་པས་སྨན་
ཕྱི་མ་གསུམ་བྱིན་རླབས་ཅན་བསྟེན་མི་རུང་བྱིན་གྱིས་མ་བརླབ་པ་དུས་ཐམས་ཅད་དུ་
རུང་བའི་ཕྱིར་ཏེ། ཊིཀྐ་ལས། སྨན་དག་ནི་མི་ན་བས་ཐུན་ཚོད་དུ་རུང་བ་ཉིད་ལ་སོགས་
པར་བྱིན་གྱིས་རློབ་ཏུ་ཡང་མི་རུང་ལ། གཞན་བྱིན་གྱིས་བརླབས་པ་དག་ཀྱང་ཟ་བར་མི་
རུང་ངོ༌། །བྱིན་གྱིས་མ་བརླབ་པ་དག་ནི་དུས་མ་ཡིན་པར་ཟ་བར་རུང་ངོ་། །ཞེས་གསུངས་
ལུང་ལས་དང་། རྣམ་འབྱེད་ལས་ཀྱང་ངོ་། ། 
གཉིས་པ་ནད་པས་བསྟེན་ཚུལ་སྦྱོར་བཟོད་ན་སྤྱི་དང་འདྲ་ལ། སྦྱོར་བཟོད་ཀྱང་
ནད་དྲག་སླ་བའི་དགོས་དབང་དང་མི་བཟོད་པ་སོགས་ལ་དུས་མིན་ཟ་བ་དང་། ལག་ཉ་
སོགས་གནང་བའི་ཕྱིར། 
དང༌པོ༌ནི། སྨན་གསུམ་བྱིན་རླབས་བྱེད་པས་གྲུབ་སྟེ། དུས་མིན་དང་ལག་ཉ་
གསོག་འཇོག་འགོག་ཆེད་ཡིན་པའི་ཕྱིར། འདི་མ་ཤེས་པར་ཁ་ཅིག་གིས་མཚན་དུས་སྐོམ་
པ་འོང་བ་ཅིག་ཡོད་པའི་ཕྱིར་ཟེར་བ་རྨོངས་སྐད་ཡིན། ་ལས་ཆ་གཅོག་
གཉིས་པ་གྲུབ་སྟེ། རྩ་བར། ནད་པའི་ཆེད་དུ་ཡོངས་སུ་ལོངས་སྤྱད་པར་བྱ་བའི་
ཕྱིར་རང་གི་དུས་ཀྱི་མཐའི་བར་དུ་བྱིན་གྱིས་བརླབ་པར་བྱའོ། །ཞེས་དང་། །འོག་ཏུ་ཡང་
རྩ་བར། སྒྲེན་མོ་དང་གོས་གཅིག་པས་མི་བྱའོ། །ནད་པ་ལ་ནི་ལྟུང་བ་མེད་དོ། །དེ་
གཡོག་དག་གིས་བསྐྱོང་བར་བྱའོ། །ནུས་ན་རྔུལ་གཟན་ལ་བསྟེན་པར་བྱའོ། །ཞེས་
གསུངས་པའི་ཕྱིར། ཁྱབ་སྟེ། ནད་པ་(༧༤ན)ལ་ལྟུང་མེད་དང་སྐྱོར་དགོས་པ་ལྟ་བུའི་མི་
ནུས་ན་ལྟུང་མེད་དུ་བཤད་ཀྱི་ན་བ་ཙམ་གྱིས་མི་ཆོག་པའི་ཕྱིར། ནས་དང་ཐུག་པའི་

བཏུང་བ་སོགས་ཀྱིས་ཀྱང་། ན་མི་ན་ཐམས་ཅད་ཀྱི་ཤའི་སྨན་ཡང་རུང་སྟེ་མི་དང་གླང་
པོ་སོགས་ཀྱི་ཕྱུགས་རྨིག་གཅིག་པ། བྱ་རྒོད་སོགས་བྱ་ཤ་ཟ་བའི་མི་རུང་ལ། ལྷག་མ་
དུས་རུང་གི་སྨན་དུ་གསུང་པའི་ཕྱིར་ཏེ། སྨན་གཞི་ལས། དེ་ལ་དུས་སུ་རུང་བ་ནི་འདེ་གུ་
དང་འབྲས་ཆན་དང་ཟན་དྲོན་དང་སྣུམ་ཁུར་རོ། །ཞེས་དང་། འོད་ལྡན་ལས་ཀྱང༌།
བཅོམ་ལྡན་འདས་ཀྱིས་ནས་ཆན་དང་འབྲས་ཆན་དང་ཤ་དང་སྣུམ་ཁུར་ནི་བཟའ་བ་
ཡིན་པར་གསུང་ལ། ཞེས་གསུངས་པའི་ཕྱིར། ཁྱབ་སྟེ། དག་པའི་ཤ་ལ་རང་བཞིན་
གྱིས་དོགས་པ་མེད་ཅིང་འཇིག་རྟེན་པས་མི་སྨད་པ་དང་ཉེས་པ་མེད་པ་ལ་བཅས་པ་མི་
མཛད་པ་དགག་སྒྲུབ་གནང་གསུམ་སྐབས་སུ་བཤད་ཟིན་པའི་ཕྱིར་དང༌། མཁས་མཆོག་
ཤཱཀ་འོད་ཀྱི་སུམ་བརྒྱ་པར། ཡ་རབས་རྣམས་ཀྱི་ཤ་དང་ཉ་གནང་གང་། །ཞེས་དང་།
དེའི་རང་འགྲེལ་འོད་ལྡན་ལས། ཡ་རབས་རྣམས་ཀྱི་གནང་ཞེས་བྱ་བ་འདི་ཅིའི་ཕྱིར་ཞེ་
ན། སྐྱེ་བོ་ཡ་རབས་རྣམས་ཀྱི་སྨད་པ་ཁོ་ན་དག་ལ་བཅོམ་ལྡན་འདས་ཀྱིས་བཀག་པའི་
ཕྱིར་དེ་ལྡར་མདོར་བྱས་པ་ཡིན་ནོ། །ཞེས་དང་། རྩ་བར། ཡང་རྩ་བ་དང་སྡོང་བུ་དང་།
ཞེས་པ་ནས། ཤ་དང་སྣུམ་ཁུར་དང་འོ་མ་དང་ཞོ་དང་མར་དང་ཤ་སྐམ་དག་ནི་མི་རུང་བ་
ཉིད་མ་ཡིན་ནོ། །ཞེས་དང་། ཊིཀྐ་ལས། རྩ་བ་ལ་སོགས་པ་དེ་དག་གོ །དགེ་སློང་རྣམས་
ཀྱིས་བཟའ་བའི་ཕྱིར་མི་རུང་བ་ཉིད་མ་ཡིན་ཏེ་རུང་བ་ཁོ་ནའོ། །ཞེས་གསུངས་པའི་ཕྱིར།
གསུམ་པ་ཕོངས་པའི་དུས་སུ་སྒྲ་མི་སྙན་པའི་འདུ་ཤེས་བཞག་ལག་ཉ་དང་། བྱིན་
ལེན་མ་བྱས་པར་ཟ་བ་དང་མཚམས་བཙོས་རྗེན་བཙོས་གསོག་འཇོག་བརྩམས་ལྡང་ས་
བོན་དང་སྐྱེ་བ་འཇིག་པ་དང་སྤངས་ཟ་སོགས་ལ་ཉེས་པ་མེད་དེ། དེ་འདྲའི་དུས་སུ་
གནང་བའི་ཕྱིར། རྩ་བར། མུ་གེའི་ཚེ་དགེ་སློང་གིས་བཙོས་པ་དང་། (༧༤བ)ཞེས་པ་
ནས། པདྨའོ། །ཞེས་གསུངས་པའི་ཕྱིར། ཁྱབ་སྟེ། དེའི་བར་གྱི་མདོ་རྣམས་ཀྱིས་མུ་གེའི་

དུས་ཀྱི་བྱེད་ཚུལ་བཤད་པའི་ཕྱིར་ཏེ། རྩ་བར། པདྨའོ་ཞེས་བྱ་བ་ཡན་ཆད་མུ་གེའི་འོ། །
ཞེས་གསུངས་པའི་ཕྱིར། 
གསུམ་པ་རྒྱུན་པའི་ཟས་ལ་འཇུག་ཚུལ་དུ་མ་ཡོད་དེ། ཟས་ལ་འཇུག་ཚུལ་དང་།
ཟས་ཀྱི་གྲལ་དང་། སྟན་དང་། ལེན་ཚུལ་དང་། ཟས་གང་དང་། དེའི་སྣོད་དང་། དེ་དུས་
ཀྱི་གོས་དང་། ཟས་ཀྱི་ཆོ་ག་དང་བརྒྱད་ཡོད་པའི་ཕྱིར། དང་པོ་ཡོད་དེ། བསོད་སྙོམས་
དང་མགྲོན་དུ་བོས་པའི་འཇུག་ཚུལ་ཐུན་མོང་གི་དེ་གསུམ་ཡོད་པའི་ཕྱིར་དང་། རྩ་བར།
སྒྲ་བསྐྱུང་སྟེ་ཟས་ཀྱི་ཕྱིར་སོགས་དང་། གང་ལ་མགྲོན་དུ་བོས་པ་སོགས་བྱུང་།  
གཉིས་པ་ཡོད་དེ། རྒན་རིམ་ལ་བྱ་ལ་མང་ན་གྲལ་ལྔ་བརྒྱ་སོགས་བྱེད་པའི་ཚེ་
རྒན་པ་རེ་གཉིས་མགོ་དང་ལྷག་མ་ཅི་བདེའི་གྲལ་དགེ་སློང་བསྐོས་པས་བྱེད་པའི་ཕྱིར་
ཏེ། རྩ་བར། མང་བ་ཉིད་ཡིན་ན་བྱའོ། །གྲལ་གྱི་ཚར་དུ་མ་ཉིད་ཀྱང་ངོ་། །ལྔ་བརྒྱའི་
ཚར་རོ། །རྒན་པའི་མཐའ་རེ་རེར་སྤྱི་བུངས་བྱའོ། །ཞེས་སོ། །  
གསུམ་པ་ནི་གདིང་བ་དང་བཅས་སྟན་ནམ་རྩ་བམ་སོགས་ལ་འདུག་པའི་ཕྱིར།
བཞི་པ་གྲུབ་སྟེ། ཟས་འབྲིམ་མཁན་གྱིས་སམ་པྲ་སྟ་ཞེས་བརྗོད་ནས་དྲངས་ན་
དུག་མེད་པར་འགྱུར་ལ་མང་ན་འདྲེན་མཁན་དུ་མ་བསྐོས་པ་དེས་བྱིན་པ་ཆད་ལྷག་མེད་
པར་ལེན་དགོས་པའི་ཕྱིར་ཏེ། རྩ་བར། འདུས་པ་ཆེན་པོའི་ཚེ་རྒན་རིམ་དུ་གཞུག་པའི་
ཕྱིར་དང་། འབྲིམ་དུ་གཞུག་པའི་ཕྱིར་དགེ་སློང་དག་བསྐོའོ། །ཞེས་དང་། ལྷག་མ་ཁམ་
གཅིག་ཡན་ཆད་ལེན་པ་དང་། ཟ་བ་ནི་དད་པས་སྦྱིན་པར་བྱ་བ་ཆུད་གཟོན་པ་ཡིན་ནོ། །
ཞེས་གསུངས་པའི་ཕྱིར། 
ལྔ་པ་ཡོད་དེ། ཟས་བཞི་གང་རུང་ཅིག་དགོས་པའི་ཕྱིར། 
དྲུག་པ་ཡོད་དེ། ལྷུང་བཟེད་དུ་ཟ་ཞིང་ཀོ་སྡེར་དང་ཐང་སྐྱལ་དུ་ཟ་མི་རུང་བའི་ཕྱིར་

ཏེ། རྩ་བར། དེ་དག་གི་སྣོད་ཀྱང་ངོ་། །སྣོད་དུ་ཟན་བཟའ་བར་རུང་ངོ༌། །ཞེས་སོ། །
་ཆ བདུན་པ་གོས་སྔར་བཤད་པ་ལྟར་གོས་གཅིག་སོགས་མི་རུང་ལ། ལྷམ་ཀོ་བར་མ་
ཟད་རྩྭ་འམ་རས་(༧༥ན)ལྷམ་ཡང་ཟ་དུས་མི་རུང་བའི་ཕྱིར་ཏེ། རྩ་བར། མཆིལ་ལྷམ་
དང་བཅས་སོགས་དང་། ཕྲན་ཚེགས་འགྲེལ་པར་ཡང་། ལྷམ་བཀག་པའི་ཕྱིར་རྩྭ་ལས་
བྱས་པའི་ལྷམ་ལ་སོགས་པ་ཁྱད་པར་བཀག་པ་སྟེ། ཞེས་པ་ནས། གལ་ཏེ་ལྷམ་ཙམ་
གྱིས་མི་གཙང་བ་ཡིན་ན། ཞེས་གསུངས་པའི་ཕྱིར། 
བརྒྱད་པ་ཆོ་ག་ཡོད་དེ། བསམ་པའི་དང་། སྦྱོར་བའི། དངོས་ཀྱི། མཇུག་གི་ཁྱད་
པར་བཞི་ཡོད་པའི་ཕྱིར། བསམ་པའི་ཡོད་དེ། ཟས་ཀྱི་རོ་མངར་བ་སོགས་ལ་ཞེན་
ཆགས་སྤང་བའི་ཆེད་དུ་འདུ་ཤེས་བཅུ་དང༌། རྒྱགས་པ་སོགས་ཀྱི་ཆེད་དུ་མ་ཡིན་ཞིང་
ལུས་རྨ་ལྟ་བུ་འདི་ཡང་ཡུན་རིང་ན་བསོད་ནམས་ཆེ་བ་སྐྱེད་པའི་ཆེད་དུ་ད་ལྟ་ལུས་ཀྱི་
སྲིན་བུ་བརྒྱད་ཁྲི་ཟང་ཟིང་གིས་བསྡུས་ལ་མ་འོངས་པར་ཆོས་ཀྱིས་བསྡུ་སྙམ་དུ་ཟས་ལ་
སྨན་དང་རང་ལ་ནད་པའི་འདུ་ཤེས་བྱེད་པ་དེ་ཡིན་པའི་ཕྱིར་ཏེ། སློབ་དཔོན་ཀླུ་སྒྲུབ་
ཀྱིས། ཁ་ཟས་སྨན་དང་འདྲ་བར་བསྟེན་བགྱི་སྟེ། །རྒྱགས་ཕྱིར་མ་ལགས་སྙེམས་པའི་
ཕྱིར་མ་ལགས། །མཚག་ཕྱིར་མ་ལགས་ལུས་གནས་འབའ་ཞིག་ཕྱིར། །ཞེས་དང༌ །
སློབ་དཔོན་འཕགས་པ་ལྷས་ཀྱང་། ལུས་ནི་དགྲ་ལྟར་མཐོང་མོད་ཀྱི། །དེ་ལྟར་ན་ཡང་
དེ་བསྲུང་བྱ། །ཚུལ་ལྡན་ཡུན་རིང་འཚོ་བ་ནི། །དེ་ལས་བསོད་ནམས་ཆེན་པོ་བྱེད། །ཅེས་
གསུངས་ལ། འདུ་ཤེས་བཅུ་ནི། རྩ་བར། བདག་ཉིད་ལ་ན་ནད་པའི་འདུ་ཤེས་དང༌།
ཟས་ལ་སྨན་གྱི་འདུ་ཤེས་ཉེ་བར་གཞག་སྟེ་བཟའ་བར་བྱའོ། །དྲན་པ་དང་ཡང་ངོ་། །
འབྱུང་བ་དང་། འདྲ་བ་དང། སོགས་ཀྱིས་བཤད་པའི་ཕྱིར། སྦྱོར་བ་ཡོད་དེ། སྔ་ཆབ་
བླངས་ཏེ། དཀོན་མཆོག་རྗེས་དྲན་འདོན་ཞིང་ཟས་ཀྱི་ཕུད་ཆ་གཅིག་དཀོན་མཆོག་

གསུམ་དང་། ཆོས་སྐྱོང་ལ་བཤོས་དང༌། འཕྲོག་མ་བུ་དང་བཅས་པ་ཕུད་ལ་དབང་བའི་
འབྱུང་པོར་སོར་མོ་ལྔའི་རྗེས་དོད་པའི་ཆང་བུ་དང་། དངོས་གཞི་དེ་ནས་སྒྲ་བསྐྱུང་སྟེ་ཟ་
བཞིན་དུ་སྨྲ་བ་སོགས་མི་བྱ་བར་ཁམ་ཆེ་ཆུང་རན་པར་བཟའ་ཞིང་(༧༥བ)མཇུག་ཏུ།
ལྷག་མ་ཆངས་ཅིག་བཞག་སྟེ་ཇི་ལྟར་འོས་པ་སྟེར་བའི་ཕྱིར་ཏེ། རྩ་བར། ཕ་མ་དང་ནད་
པ་ཞེས་པ་ནས། གཉུག་མར་གནས་པ་རྣམས་ལ་གཏོར་མ་སྦྱིན་ནོ། །ཞེས་སོགས་དང་།
སུམ་བརྒྱ་པ་ལས། ཁམ་ཆུང་བ་འམ་ཆེ་བ་རིགས་མིན་ལ། ཁ་ཁམ་བཅས་པའི་ནམ་ཡང་
སྨྲ་མི་བྱ། །སོགས་དང་། སྤྱོད་བསྡུས་སྒྲོན་མེར་ཇོ་བོས། ཟས་ལ་ཆ་བཞིར་བགོ་བྱས་
ལ། །དང་པོར་ལྷ་ལ་བཤོས་གཙང་འབུལ། །དེ་རྗེས་ཆོས་སྐྱོང་སྲུང་མ་ལ། །གཏོར་མ་
བཞིན་དུ་བརྒྱན་ཏེ་བྱ། །རང་གི་ཟོས་ཞིང་འཐུང་བ་ཡི། །ལྷག་མ་འབྱུང་པོ་རྣམས་ལ་
སྦྱིན། །ཞེས་གསུངས་པའི་ཕྱིར། 
གསུམ་པ་འཇུག་གི་ཁྱད་པར་ཕྱི་ཆབ་བླངས་ཏེ་སྦྱིན་པ་བཤད་པ་དང། ཡོན་བཤད་
པ་གཉིས་བྱེད་དེ། སྤྲིན་པའི་ཕན་ཡོན་དང༌། སེར་སྣའི་ཉེས་དམིགས་ལྟ་བུ་དང་། དཔེར་
ན། མདོ་ལས། ཚོགས་བསགས་པ་ལས་བདེ་བ་འབྱུང་། །ཚོགས་ནི་མི་ཡི་ཡུལ་དུ་
བསགས། །དེ་བས་ཡང་དང་ཡང་དུ་བསགས །དེ་ཉིད་ལ་ནི་འདུན་པར་བྱ། །ཞེས་པ་ལྟ་
བུ་འདོན་པ་དང་། ཡོན་བཤད་ནི་དགེ་བ་བྱང་ཆུབ་ཏུ་བསྔོ་བ་ཡིན་པས། །དགེ་བ་འདི་
དང་དུས་གསུམ་གྱི་དགེ་བ་རྫོགས་བྱང་དུ་བསྔོ་ལ་དེ་ཀླུ་རྒྱལ་དགའ་བོ་ཉེཪ་དགའ་
གཉིས་བསྟན་པ་ལ་དགའ་བའི་མིང་ནས་བསྔོ་བ། དཔེར་ན། ཀླུ་རྒྱལ་དགའ་བོ་ཉེཪ་
དགའ་བོ། །བསྟན་ལ་དད་པའི་ལྷ་རྣམས་དང་། །རྒྱལ་པོ་སྦྱིན་བདག་ཉིད་དང་ནི། །
སེམས་ཅན་ཕོངས་པ་གཞན་དག་ཀྱང་། །ཚེ་རིང་ནད་མེད་ཕུན་སུམ་ཚོགས། །གཏན་དུ་
བདེ་བ་ཐོབ་པར་ཤོག །ལྟ་བུ་བྱེད་པའི་ཕྱིར་ཏེ། སུམ་བརྒྱ་པ་ལས། ཟོས་པའི་ལྷག་མ་

ལས་ནི་ཆངས་གཅིག་བཞག །ཆེད་དུ་མི་བྱ་བགག་པའི་རྒྱུ་འདིར་ཁ། །འདག་པའི་རྫས་
སུ་རུང་བའི་ཆུ་རྣམས་ཀྱིས། །ཟོས་ནས་ཁ་ཡང་ཁ་ཟས་མེད་པར་བྱ། །ཞེས་དང་། རྩ་
བར། ཡོན་བཤད་པ་དང་ཆོས་བཤད་པ་དག་བྱའོ། །ཞེས་དང་། ཡོན་བཤད་པ་དང་
དགའ་བོ་དང་ཉེ་དགའ་བོ་དག་གི་མིང་སྨོས་བར་བྱའོ། །ཞེས་གསུངས་པའི་ཕྱིར།(༧༦ན)
གཉིས་པ་ཟག་པ་འདོར་ཚུལ་ཡོད་དེ། སྒོག་པ་མིན་པས་ཟ་མི་རུང་བའི་ཉེས་པ་
གླེང་གཞི་ལས་ཤེས་ལ་ཟོས་ནས་དྲི་མེད་པར་བྱེད་ཚུལ་དང་། དྲི་མེད་པར་མ་བྱས་པར་
དུ་གཙུག་ལག་ཁང་སོགས་སུ་མི་འགྲོ་ལ། ཟས་གཞན་གྱི་ཁྲུས་ཆུ་དང་ཁ་ཆུ་གཤང་གཅི་
ཡང་གཙུག་ལག་ཁང་གི་རྩིགས་པ་དང་། དགེ་འདུན་གྱི་ཀུན་དགའ་ར་བ་དང་། ཕེབས་
ལམ་སོགས་ལ་མི་རུང་བའི་ཕྱིར་ཏེ། གླེང་གཞིར་ཀ་བ་དང་རྩིགས་པ་ལྟ་བུའི་དམྱལ་
བར་སྐྱེས་པར་བཤད་པས་སོ། །རྩ་བར། མཆིལ་མ་ནི་མ་བཤམས་པའི་ཕྱོགས་སུ་མཆིལ་
མ་འདོར་བར་མི་བྱའོ། །སོགས་དང་། གཤང་བ་ནི། རྩ་བར། ཤིང་ལྗོན་པའི་དྲུང་དུ་
གཤང་བ་དང་གཅི་བ་དག་མི་བྱའོ། །སོགས་ནས་ཕྱོགས་མ་ཡིན་པར་གཅི་བ་མི་བྱའོ། །
ཞེས་སོགས་གསུངས་པའི་ཕྱིར། རྒྱས་པར་གཞུང་དུ་ལྟོས་ལ་གསལ།
མཐའ་དཔྱད་པ་ལ། ཁ་མཚོ་ཅིག་ན་རེ། ཕྱིའི་དངོས་པོ་དེ་སྨན་སྤྱིའི་མཚན་ཉིད་ཡིན་
ཏེ། ལུང་ལས། བྲམ་ཟེ་ཁྱེའུ་དག་འདི་ཐམས་ཅད་ནི་སྨན་ཡིན་ཞེས་རྒྱུན་ཤེས་ཀྱི་བཤད་
པ་བཞིན་གསུངས་པ་ལ་བརྟེན་ནས་ཁ་ཅིག་ཕྱིའི་དངོས་པོ་ལ་སྨན་གྱིས་ཁྱབ་ཟེར་ན།
ཕྱིའི་གཟུགས་ཀྱི་སྐྱེ་མཆེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཅིང་། འདོད་
མི་ནུས་ཏེ། དེས་རང་དབང་དུ་ཕན་མི་ཐུབ་པའི་ཕྱིར་ཏེ། མཛོད་ལས། གཟུགས་ཀྱི་སྐྱེ་
མཆེད་མ་ཡིན་དེས། །རང་དབང་གྲོལ་ལ་མི་ཕན་ཕྱིར། །ཞེས་གསུངས་པའི་ཕྱིར།
ཁ་ཅིག་གིས། དེའི་དོན་དྲི་རོ་རེག་བྱ་གསུམ་གང་རུང་གི་ཕྱིའི་དངོས་པོ་ཟེར་ན། འོ་

ན། ཕྱིའི་དུག་ཧ་ལ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེ་གོང་ནོན་དང་
མ་སྦྱར་བར་རང་ཉིད་རྐྱང་བ་མི་རུང་བའི་ཕྱིར། བྱས་པ་ལ་ཁོ་ན་རེ། དེ་སྨན་ཡིན་པར་
ཐལ། གཞན་དང་སྦྱར་ན་རུང་བའི་ཕྱིར་ན་མ་ཁྱབ། འོ་ན། ཞོ་དང་འོ་མ་ཡང་ཕྱི་དྲོ་བཅས་
ལྡན་དགེ་སློང་ལ་རུང་བར་ཐལ། དེ་ཆུ་དང་སྦྱར་བའི་སླ་བ་དང་ཇ་ལ་བཏབ་པ་རུང་
བའི་ཕྱིར། 
ཡང་ཁ་ཅིག །སྨན་ཡིན་ན་སྐྱེ་མཆེད་གསུམ་(༧༦བ)གྱིས་བསྡུས་པའི་ཁམ་ཟས་
ཡིན་པས་ཁྱབ་ཟེར་ན། དྲི་ཁོ་ནར་གྱུར་པའི་སྨན་ཆོས་ཅན། དེར་ཐལ། དེའི་ཕྱིར།
དེར་ཐལ། ཡུལ་སྔགས་དྲི་ཁོ་ནར་གྱུར་པའི་སྨན་ཡོད་པའི་ཕྱིར་ཏེ། དབང་པོ་ལྔ་ལ་སྣའི་
ཤེས་པ་ཁོ་ནའི་མྱངས་བྱའི་དེ་ཡོད་པའི་ཕྱིར་ཏེ། རྩ་བར། དུ་བ་རྔུབ་པར་བྱའོ། །ཞེས་
གསུངས་པའི་ཕྱིར།  
གཞན་ཡང་ལུས་ཀྱི་འབྲས་སོགས་ལ་བྱུགས་ལ་མི་བཏུང་བའི་དེ་ཆོས་ཅན། དེར་
ཐལ། དེའི་ཕྱིར། འདོད་མི་ནུས་ཏེ། དེའི་རེག་བྱ་ཙམ་གྱི་སྨན་བྱས་པའི་ཕྱིར། གཞན་
ཡང་། སྨན་ཡིན་ན། དྲི་རོ་རེག་གསུམ་གྱིས་བསྡུས་པས་ཁྱབ་པ་མི་འཐད་པར་ཐལ།
དེའི་བསྡུས་ཚུལ་རང་ཡིན་གྱིས་མ་ཡིན་ལ། གཞན་ལྡན་གྱིས་བསྡུས་པར་ཡང་མི་རུང་
བའི་ཕྱིར། དང་པོ་གྲུབ་སྟེ། སྨན་ཡིན་ན་དེ་གསུམ་མ་ཡིན་པས་ཁྱབ་པའི་ཕྱིར་ཏེ། དེ་
གསུམ་གྱི་ཡིན་པ་མེད་པའི་ཕྱིར། གཉིས་པ་མ་གྲུབ་ན། གཟུགས་ཀྱི་སྐྱེ་མཆེད་ཀྱང་སྨན་
ཡིན་པར་ཐལ། སྨན་ཡིན་ན་དེ་བཞི་ཀ་དང་ལྡན་པས་ཁྱབ་པའི་ཕྱིར་ཏེ། མཛོད་ལས།
འདོད་ན་དབང་པོ་མེད་པ་དང་། །སྒྲ་མེད་ཕྲ་རབ་རྡུལ་རྫས་བརྒྱད། །ཅེས་གསུངས་པའི་
ཕྱིར། འདོད་ན། མཛོད་ལས། གཟུགས་ཀྱི་སྐྱེ་མཆེད་མ་ཡིན། །ཞེས་པ་དང་འགལ་
ལོ། །དེས་ཞིབ་ཆ་དུ་མ་ཤེས་པར་བྱའོ། ། 

བྱས་པ་ལ་ཁོ་ན་རེ། ཙན་དན་གྱི་དྲི་ཆོས་ཅན། དྲི་ཁོ་ནར་ཡོད་པར་ཐལ། ཡུལ་ལྔའི་
དྲི་ཁོ་ནར་གྲུབ་པའི་ཕྱིར། དེར་ཐལ། ཡུལ་ལྔའི་དྲི་ཁོ་ན་ཡིན་པའི་ཕྱིར་ཏེ། ཡུལ་ལྔའི་དྲི་
ཡིན། གཞན་བཞི་གང་རུང་མ་ཡིན་པའི་ཕྱིར། རྩ་བར་འདོད་ན། ཆོས་ཀྱི་སྐྱེ་མཆེད་དང་
དངོས་པོ་མ་ཡིན་པར་ཐལ། དྲི་ཁོ་ནར་ཡོད་པའི་ཕྱིར། ཁྱབ་སྟེ། དེའི་ཁོ་ན་གཞན་ལྡན་
རྣམ་གཅོད་ཡིན་པའི་ཕྱིར། 
༞ ཡང་ཀླུ་པཎ་ཁ་ཅིག །ཕྱི་མ་གསུམ་གང་རུང་ལ་བྱིན་རླབས་ཅན་གྱིས་ཁྱབ་པར་ཐལ།
དེ་གསུམ་བཅོམ་ལྡན་འདས་ཀྱིས་ནད་པ་ལ་གནང་བའི་ཕྱིར་ན་ཤིན་ཏུ་མ་ཁྱབ། འདོད་
ན། ཨ་རུ་ར་ཆོས་ཅན། བྱིན་རླབས་ཅན་དུ་ཐལ། ནད་པར་སྟོན་པས་གནང་བའི་ཕྱིར་
ཏེ། ཇི་སྲིད་འཚོའི་བར་དུ་གནང་བའི་ཕྱིར། གོང་དུ་འདོད་ན། བྱིན་གྱིས་རླབས་པའི་ཐུན་
ཚོད་(༧༧ན)དུ་རུང་བའི་སྨན་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། བྱིན་
གྱིས་མ་བརླབ་པའི་ཐུན་ཚོད་དུ་རུང་བ་དང་ཞག་བདུན་པ་དང་འཚོ་བཅང་གི་སྨན་
གསུམ་ཀ་ཡོད་པའི་ཕྱིར། དེར་ཐལ། ཊཱིཀྐ་ལས། དེས་ན་ཐུན་ཚོད་དུ་རུང་བ་དང་ཞག་
བདུན་པ་དང་འཚོ་བའི་བར་དུ་བཅང་པའི་སྨན་དག་ནི་མིན་པས་ཐུན་ཚོད་དུ་རུང་བ་ཉིད་
ལ་སོགས་པར་བྱིན་གྱིས་བརླབ་ཏུ་ཡང་མ་རུང་ལ། ཞེས་གསུངས་པའི་ཕྱིར་དང་། ལུང་
ལས་ཀྱང་། ཐུན་ཚོད་དུ་རུང་བ་བརྒྱད་པོ། ཞེས་སོགས་གསུངས་པའི་ཕྱིར།
གཞན་ཡང་དེ་ཡོད་པར་ཐལ། ཐུན་ཚོད་དུ་རུང་བ་བྱིན་གྱིས་བརླབས་པ་དང་། ཐུན་
ཚོད་དུ་རུང་བ་བྱིན་གྱིས་མ་བརླབ་པ་གཉིས་ཡོད་པའི་ཕྱིར། དེར་ཐལ། ཐུན་ཚོད་དུ་རུང་
བ་ནད་པས་བྱིན་གྱིས་རླབ་སྟེ་སྤྱོད་པ་དང་། ཐུན་ཚོད་དུ་བྱིན་གྱིས་མ་བརླབ་པ་ན་
མི་ན་ཐམས་ཅད་ཀྱིས་དུས་ཐམས་ཅད་དུ་རུང་བའི་ཕྱིར། དང་པོ་གྲུབ་སྟེ། ཊཱིཀྐ་ལས།
འདིར་ཐུན་ཚོད་དུ་རུང་བ་ནད་པས་བྱིན་གྱིས་བརླབ་པར་བྱ་བའི་གཞུང་ནི་ཁྱིམ་པའམ་

དགེ་ཚུལ་གྱིས་སྦྱར་བ་ཚག་གིས་བཙགས་པ་དག་ནི་ཐུན་ཚོད་དུ་རུང་བའོ། །ཞེས་གསུངས་
པ་ཡིན་ནོ། །ཞེས་གསུངས་པའི་ཕྱིར། 
གཉིས་པ་གྲུབ་སྟེ། ཊཱིཀྐ་ལས། ཐུན་ཚོད་དུ་རུང་བའི་བཏུང་བ་བྱིན་གྱིས་མ་བརླབ་
པ་ཐམས་ཅད་ལ་རུང་བའི་གཞུང་ནི་འབྲས་བུ་བརྒྱད་པོ་ཁྱིམ་པ་འམ་དགེ་ཚུལ་གྱིས་སྦྱར་
བ་ཚགས་ཀྱིས་བཙགས་པ་དག་ནི་དུས་སམ་དུས་མ་ཡིན་པར་ཡང་ན་བ་འམ་ན་བ་མ་
ཡིན་པས་ཀྱང་བཏུང་བར་བྱ་བ་དག་ཡིན་ཏེ། འདི་ལ་འགྱོད་པར་མི་བྱའོ། །ཞེས་གསུངས་
པ་ཡིན་ནོ། །ཞེས་གསུངས་པའི་ཕྱིར། འདི་དག་ལ་བྱིན་རླབས་ཅན་གྱིས་མ་ཁྱབ་ཟེར་བ་
མང་བས་དེའི་དབང་དུ་བྱས་སོ། །  
ཡང་ཁ་ཅིག་ན་རེ། སྨན་གང་ཞིག་བཀྲེས་པའི་ནད་སེལ་བ་ལ་ཞུགས་པ་དུས་རུང་
གི་དེའི་མཚན་ཉིད། སྨན་གང་ཞིག་སྒོམ་པའི་ནད་སེལ་བ་ལ་ཞུགས་པ་ཐུན་ཚོད་ཀྱི་སྨན་
གྱི་མཚན་ཉིད་ཟེར་ན། བཀྲེས་སྐོམ་གཉིས་ཀ་སེལ་བའི་བུ་རམ་གྱི་ཁུ་བ་ཆོས་ཅན།
དུས་(༧༧བ)རུང་དང་ཐུན་ཚོད་དུ་རུང་བའི་སྨན་གཉིས་ཀར་ཐལ། སྨན་གང་ཞིག་དེ་གཉིས་
ཀ་སེལ་བ་ལ་ཞུགས་པའི་ཕྱིར། འདོད་མི་ནུས་ཏེ། དུས་རུང་གི་སྨན་མ་ཡིན་པའི་ཕྱིར།
དེར་ཐལ། བཏུང་བ་བརྒྱད་པོ་གང་རུང་ཡིན་པའི་ཕྱིར། ཁྱབ་སྟེ། རྩ་བར། ཐུན་ཚོད་དུ་
རུང་བ་ནི་བཏུང་བ་དག་གོ །ཞེས་གསུངས་པའི་ཕྱིར། 
ཡང་ཁ་ཅིག་ན་རེ། བུར་ཤིང་དུས་རུང་གི་སྨན་མ་ཡིན་ཟེར་ན། འོ་ན། བུ་རམ་གྱི་
གོང་བུ་ཞག་བདུན་པའམ་ཞག་བདུན་པའི་སྨན་རིགས་ཡིན་པ་ལྟ་བུར་ཤིང་ཡང་ཡིན་
དགོས་པར་ཐལ། དེ་དུས་རུང་མ་ཡིན་པའི་རྒྱུ་མཚན་ཡོད་པའི་ཕྱིར། འདོད་མི་ནུས་ཏེ།
བུར་ཤིང་དུས་རུང་གི་དང་། དེའི་ཁུ་བ་ཐུན་ཚོད་དུ་རུང་བའི་དང་། བུ་རམ་གྱི་གོང་བུ་
ཞག་བདུན་པའི་དང་། བུ་རམ་དང་བུར་ཤིང་གི་ཐལ་བ་གཉིས་འཚོ་བཅང་གི་དུག་སྨན་

ཡིན་པའི་ཕྱིར་ཏེ། ལུང་ལས། ཉེ་བར་འཁོར་བུར་ཤིང་ནི་དུས་སུ་རུང་བའོ། ཁུ་བ་ནི་ཐུན་
ཚོད་དུ་རུང་བའོ། །བུ་རམ་ནི་ཞག་བདུན་པའོ། །བུ་རམ་ཞིང་དང་བུ་རམ་གཉིས་
བསྲེགས་པའི་ཐལ་བ་ནི་འཚོ་བའི་བར་དུ་བཅང་བའོ། །ཞེས་དང་། ཊཱིཀྐ་ལས། དེར་ཐལ་
བ་འཚོ་བའི་བར་དུ་བཅང་བ་ཉིད་དུ་གསུངས་བས་ཐལ་བ་ཡང་དུག་སྨན་གྱི་ཁོངས་སུ་
གཏོགས་པ་ཉིད་ཡིན་ལ། ཞེས་གསུངས་པའི་ཕྱིར། 
དུག་སྨན་མང་པོའི་ནང་ཚན་གྱི་དོན་དེ་ལ་ཁོ་ན་རེ། འོ་ན། བུར་ཤིང་གི་ཁུ་བ་ཐུན་
ཚོད་དུ་རུང་བའི་སྨན་རིགས་ཡིན་པར་ཐལ། བུར་ཤིང་དེ་དུས་རུང་གི་སྨན་ཡིན་པའི་
ཕྱིར་ཟེར་ན་ཤིན་ཏུ་འདོད་པ་ཡིན་ཏེ། འོད་ལྡན་ལས། བུ་རམ་ཤིང་གི་ཁུ་བ་ནི་ཐུན་ཚོད་
དུ་རུང་བ་ཡིན་ནོ། །ཞེས་གསུངས་པའི་ཕྱིར། ཤེས་བྱེད་ཊཱིཀ་ཀར་དྲངས་པའི་ལུང་དེ་
དྲངས་པའི་ཕྱིར།  
ཡང་སྟོན་དང་ལུང་ཁ་ཅིག་ན་རེ། ཐུན་ཚོད་དུ་རུང་བ་ཞེས་པའི་ཐུན་ཚོད་ཀྱི་མཐའ་ནི་
མཚན་མཐའ་ལ་བྱེད་དེ། གཞན་དུ་ན་དགེ་སློང་སྐོམ་པའི་ནད་ཅན་ལ་ཉིན་དུས་ཇི་ལྟར་
འདོད་བཞིན་མ་གནང་བར་ཐལ། མཚན་མོའི་དུས་སུ་དེ་ལྟར་མ་གནང་བའི་ཕྱིར་ཟེར་ན་
མ་གྲུབ་པོ། །རྟགས་དེར་ཐལ། ཐུན་ཚོད་ཀྱི་མཐའ་ནམ་གྱི་ཆ་སྟོད་འདས་ནས་དགེ་སློང་
སྐོམ་པའི་ནད་ཅན་ལ་མ་གནང་(༧༨ན)བའི་ཕྱིར། དེར་ཐལ། ཐུན་ཚོད་ཀྱི་མཐའ་དེ་ཡིན་
པའི་ཕྱིར་ན་མ་ཁྱབ་སྟེ། བྱིན་གྱིས་བརླབས་པ་ནི་ཕྱི་དྲོ་ཚེ་དུས་ཀྱི་སྐོམ་ནད་ཅན་ལ་གནང་
བ་ཡིན་པས་སྲོད་ཐུན་གྱི་དུས་འདས་ནས་གཉིད་དང་སྐོམ་བཏུང་བ་གཉིས་གཅིག་ཆར་
མི་འོང་བའི་ཕྱིར། དེ་ལས་གཞན་མཚན་རིལ་པོའི་སྐོམ་ནད་ཅན་ལ་བྱིན་རླབས་ལ་མ་
ལྟོས་པར་ལོངས་སྤྱད་ཆོག་པས་སྐོམ་ནད་ཐམས་ཅད་ཀྱི་ཆོ་ག་གཅིག་མ་ཡིན་པའི་ཕྱིར་
དང་། རྩ་བར། ནད་པ་ལ་ནི་ལྟུང་བ་མེད་དོ། །ཞེས་སོགས་དང་། རྩ་བར། གསོ་བའི་
 

ཕྱིར་མཚན་མོ་ཟ་བ་ནི་ཚུལ་དང་མི་མཐུན་པ་མ་ཡིན་ནོ། །འདི་ལ་བྱིན་ལེན་མ་བྱས་པ་
དང་། གསོག་འཇོག་བྱས་པ་དག་མི་རུང་པ་དག་ཏུ་དགོས་པར་མི་བྱའོ། །ཞེས་གསུངས་
པའི་ཕྱིར། དེས་ན་དྲུག་སྡེས་ནུབ་ལྷག་ཉལ་གྱི་རིགས་པ་ལྟར་སྔ་དྲོ་ནས་ནམ་གྱི་ཐུན་
སྟོད་བར་ཐུན་ཚོད་ཀྱི་སྨན་བྱིན་རླབས་རུང་ན་ཐུན་བར་དང་ཐུན་སྨན་ཅིའི་ཕྱིར་མི་རུང་
ཞེས་སྨྲ་མི་རིགས་པར་ཐལ། སྟོན་པས་དེ་དག་སྦྱར་བཙགས་བྱིན་ལེན་བྱིན་རླབས་སྔ་དྲོ་
ཁོ་ན་དང་། ཐུན་ཚོད་དུ་བྱིན་གྱིས་བརླབས་ཚུལ་ལས་མ་གནང་བའི་ཕྱིར། དཔེར་ན་ནུབ་
ལྷག་ཉལ་བཞིན་ནོ། །ལུང་གཞིའི་སྨན་གཞི་ལས། བཙུན་པ་བཏུང་བ་བརྒྱད་པོ་འདི་
དག་ནི་སྔོན་གྱི་དྲང་སྲོང་རྣམས་ཀྱི་བསྟོད་ཅིང་བསྔགས་ལགས་ཀྱི། བཅོམ་ལྡན་འདས་
ཐུགས་བརྩེ་བས་ཉེ་བར་བཟུང་སྟེ་བཞེས་སུ་གསོལ། བཅོམ་ལྡན་འདས་ཀྱིས་དྲང་སྲོང་
ཀེ་ནའི་བུ་ལ་ཐུགས་བརྩེ་བར་དགོངས་ནས་བཏུང་བ་བརྒྱད་པོ་བཞེས་སོ། །བཞེས་ནས་
དགེ་སློང་རྣམས་ལ་བཀའ་བསྩལ་པ། དགེ་སློང་དག་བཏུང་བ་བརྒྱད་པོ་འདི་དག་དུས་
སུ་བྱིན་ལེན་བྱས། དུས་སུ་མཉེས། དུས་སུ་བཙགས། དུས་སུ་བྱིན་གྱིས་བརླབས་ན་དུས་
སུ་ལོངས་སྤྱད་པར་བྱ་ཞིང་། དུས་མ་ཡིན་པར་ཡང་ལོངས་སྤྱད་པར་བྱ་ལ། ནམ་གྱི་ཐུན་
དང་པོ་ཐལ་ནས་ནི་ལོངས་སྤྱོད་པར་མི་བྱའོ། །ཞེས་གསུངས་པའི་ཕྱིར་དང་། རྩ་བར་
ལྟར་རོ། །ཡང་འདི་ལ་རོང་ཧམ་ཅན་ཁ་ཅིག་ན་རེ། ཐུན་སྟོད་འདས་ན་བཏུང་བ་སླར་ཡང་
ནམ་ལངས་པར་དུ་ཐུན་ཚོད་ཀྱི་སྨན་(༧༨བ)དུ་བྱིན་གྱིས་བརླབ་ཆོག་ཟེར་རོ། །དེ་ཡང་
ཤིན་ཏུ་མི་ལེགས་པར་ཐལ། དེ་ལ་བཏུང་བ་བརྒྱད་པོ་དེ་གང་རུང་ཅིག་དུས་སུ་བྱིན་ལེན་
བྱས་ལ། དུས་མ་ཡིན་པར་མཉེས་པ་དང་། བཙགས་པ་དང་། བྱིན་གྱིས་བརླབ་པ་ཡང་
མི་རུང་། དེ་གང་རུང་དུས་སུ་བྱིན་ལེན་དང་། དུས་སུ་མཉེས་པའམ་བརྡུང་ལ། དུས་མ་
ཡིན་པ་བཙགས་པ་དང་། བྱིན་གྱིས་རླབས་པ་ཡང་མི་རུང་། དེ་གང་རུང་དུས་མ་ཡིན་

པར་བྱིན་ལེན་དང་། མཉེས་པ་དང། བཙགས་པ་དང་། བྱིན་རླབས་བཞི་བྱས་པ་ཡང་མི་
རུང་བའི་ཕྱིར། དང་པོ་གྲུབ་སྟེ། དེ་ལྟར་བྱས་པ་སྤྱད་མི་རུང་བའི་ཕྱིར་ཏེ། ལུང་སྔ་མའི་
འཕྲོ་ཉིད་དུ་སྨན་གཞི་ལས། བཏུང་བ་བརྒྱད་པོ་འདི་དག་དུས་སུ་བྱིན་ལེན་བྱས་ལ། དུས་
མ་ཡིན་པར་མཉེས། དུས་མ་ཡིན་པར་བཙགས །དུས་མ་ཡིན་པར་བྱིན་གྱིས་བརླབས་
པ་ནི་ལོངས་སྤྱོད་པར་མི་བྱའོ། །ཞེས་གསུངས་པའི་ཕྱིར།  
གཉིས་པ་གྲུབ་སྟེ། དེ་འཕྲོ་ཉིད་དུ་སྨན་གཞི་ལས། བཏུང་བ་བརྒྱད་པོ་འདི་དག་
དུས་སུ་བྱིན་ལེན་བྱས། དུས་སུ་མཉེས་ལ། དུས་མ་ཡིན་པར་བཙགས། དུས་མ་ཡིན་
པར་བྱིན་གྱིས་བརླབས་པ་ནི་ལོངས་སྤྱོད་པར་མི་བྱའོ། །ཞེས་གསུངས་པའི་ཕྱིར། ཁྱེད་
ལྟར་ན་འདི་རུང་དགོས་པ་ལ་མི་རུང་བར་བཤད་པས་སོ། །གསུམ་པ་གྲུབ་སྟེ། དེའི་
འཕྲོ་ཉིད་དུ་སྨན་གཞི་ལས། བཏུང་བ་བརྒྱད་པོ་འདི་དག་དུས་མ་ཡིན་པར་བྱིན་ལེན་
བྱས། དུས་མ་ཡིན་པར་མཉེས། དུས་ཡིན་པར་བཙགས། དུས་མ་ཡིན་པར་བྱིན་གྱིས་
རླབས་པ་ནི་ཟས་ཀྱི་འོག་ཏུ་ཡང་ལོངས་སྤྱད་པར་མི་བྱ་ལ། ནམ་གྱི་ཚེ་སྟོད་འདས་ནས་
ཀྱང་ལོངས་སྤྱད་པར་མི་བྱའོ། །ཞེས་གསུངས་པའི་ཕྱིར། རྒྱུ་མ་ཟ།ཎཨོཾ་ཨིན་
དེས་ན་སྨན་གཞིའི་ཟུར་ཁོལ་བྱེད་མཁན་རྫུ་ཁ་ཅིག་གིས། དེ་དག་ལ་རྒྱབ་རྟེན་
བཅོལ་བ་ཡང་ལེགས་བཤད་མ་ཡིན་ཏེ། འདུན་པས་འགྲོ་བ་ཙམ་དུ་ཟད་པའི་ཕྱིར་
རོ། །རིགས་པ་དང་སྤྲོ་བྱ་མང་མོད་ཡི་གེས་མི་ལངས་སོ། ། 
གཞན་ཡང་། ཐུན་ཚོད་མཐའ་དེ་འདྲར་བྱིན་གྱིས་བརླབ་མི་རུང་བར་ཐལ།(༧༩ན)
ཐུན་ཚོད་དུ་རུང་བའི་སྨན་བྱིན་རླབས་ཅན་ནི་ལོངས་སྤྱོད་དུས་ཉིན་མོ་དང་མཚན་མོའི་
ཐུན་སྟོད་ལས་མ་བཤད་པའི་ཕྱིར། ལུང་བཞིར་མ་ཟད་ཐུན་ཚོད་དུ་རུང་བའི་སྐབས་ཀྱི་
མ་མོ་ལས་ཀྱང་། མཚན་མོའི་ཐུན་དང་པོའི་བར་དུ་བཏུང་བར་བྱ་སྟེ། ཞེས་དང་། ཡང་

དེའི་སྐབས་ཀྱི་མ་མོ་ལས། ཉིན་པར་དང་སྲོད་ཀྱི་བར་དུ་བཏུང་བར་བྱ་སྟེ། ཞེས་
གསུངས་པའི་ཕྱིར་དང། བམ་ལྔ་ལས་ཀྱང་། མཚན་མོའི་ཐུན་དང་པོ་འདས་ནས་གསོག་
འཇོག་ཏུ་འགྱུར་རོ་ཞེས་དང་། འགྲེལ་ཆུང་ལས་ཀྱང་དྲོ་ཟོས་ནས་དམར་ཐག་མ་ཆད་
ཚུན་ཆད་དུ་དགེ་སློང་འཐུང་དུ་དབང་། དམར་ཐག་གི་མཚམས་འདས་ཏེ་འཐུང་དུ་མི་
གནང་། ཞེས་གསུངས་པའི་ཕྱིར། 
ོ་རང་རང་གི་མཐའ་ཚུན་ཆད་དུ་བྱིན་རླབས་བཤད་པས་དུས་མིན་དུ་མི་ཆགས་ཏེ།
ཊིཀྐར་བྱིན་ལེན་དང་། བྱིན་རླབས་དུས་ཁོ་ནར་བཤད་པའི་ཕྱིར། འདི་ལ་བཏུང་བ་དེའི་
རྒྱུ་དུས་རུང་ཡིན་ན་བསྙེན་རྫོགས་ཀྱིས་སྦྱར་བཙགས་མི་རུང་བར་ཐལ། རྒྱུ་དུས་རུང་ལ་
བྱིན་ལེན་བྱས་ཏེ་སྦྱར་ཞིང་བཙགས་པ་ན་བཏུང་བ་དེ་སྨན་རིགས་གཞན་དུ་འགྱུར་བས་
བྱིན་ལེན་སྔ་མ་ཞིག་སྟེ་ལག་ཉར་འགྱུར་བའི་ཕྱིར་ཏེ། ཊཱིཀྐ་ལས། དགེ་སློང་གིས་ཏིལ་
བྱིན་ལེན་བྱས་ཏེ་བཙགས་ན་དེའི་ཏིལ་མར་གཟོད་བྱིན་ལེན་བྱ་དགོས་ལ། བུར་ཤིང་
བྱིན་ལེན་བྱས་ཏེ་བཙིར་ན་དེའི་ཁུ་བ་གཟོད་བྱིན་ལེན་བྱ་དགོས་སོ། །ཞེས་གསུངས་
པའི་ཕྱིར། དེས་ན་རྒྱུ་དུས་རུང་གི་བཏུང་བ་ཁྱིམ་པའམ་དགེ་ཚུལ་སོགས་ཀྱིས་སྦྱོར་དགོས་
ཏེ། རྩ་བར། བསྙེན་པར་རྫོགས་པས་སྦྱར་ཞིང་ཚགས་ཀྱིས་བཙགས་པར་བྱའོ། །ཞེས་
གསུངས་པའི་ཕྱིར།  
དུས་མ་ཡིན་པར་རུང་བ་བུ་རམ་གྱི་གོང་བུ་ལྟ་བུ་ཡིན་ན་སྦྱར་བཙགས་བསྙེན་
རྫོགས་ཀྱིས་བྱས་ཀྱང་སྐྱོན་མེད་པར་ཐལ། དེ་ལ་བུ་རམ་བྱིན་ལེན་བྱས་པ་སྦྱར་བཙགས་
བྱས་ཀྱང་དུས་མིན་རུང་བ་མི་འཇིག་པས་ལག་ཉར་མི་འགྲོ་བའི་ཕྱིར་ཏེ། རང་གི་རྣམ་
བཤད་དང་། ཊཱིཀྐ་ལས། དུས་མ་ཡིན་པར་རུང་བ་(༧༩བ)ཡིན་ན་ནི་བསྙེན་པར་རྫོགས་
པས་སྦྱར་ཞིང་བཙགས་པ་ལ་ཉེས་པ་མེད་དོ། །ཞེས་གསུངས་པའི་ཕྱིར།  

འོ་ན། དགེ་སློང་གིས་སྔ་དྲོ་བུ་རམ་གྱི་བཏུང་བ་སྦྱོར་མི་རུང་བར་ཐལ། བུ་རམ་གྱི་
བཏུང་བ་སྔ་དྲོ་དགེ་སློང་གིས་སྦྱོར་ཚེ་བྱིན་ལེན་མ་བྱས་ན་ལག་ཉར་འགྱུར་ལ། བྱིན་
ལེན་བྱེད་ན་ཟ་ཆེད་མ་ཡིན་པའི་བྱིན་ལེན་ཡོད་པར་འགྱུར་བའི་ཕྱིར་ན་མ་ཁྱབ་སྟེ། ཟ་
ཆེད་མ་ཡིན་པར་ལག་ཉ་འགོག་པའི་བྱིན་ལེན་ཡང་ཤིན་ཏུ་གྲགས་ཆེ་ལ་རུང་བའི་ཕྱིར།
དེར་ཐལ། དེའི་ཚེ་ཐོག་མར་བྱིན་ལེན་བྱས་པ་དེ་ཟ་ཆེད་མ་ཡིན་པས་ལག་ཉ་འགོག་
པའི་བྱིན་ལེན་བྱས་ནས་སྦྱར་བཙགས་སླར་ཡང་རུང་ཆུས་མ་བཏབ་ན་དུས་མིན་དུ་རུང་
བར་མི་འགྱུར་བ་གང་ཞིག །ཆུ་བཏབ་པས་སླར་ཡང་བྱིན་ལེན་བྱེད་པ་ཕྱི་མ་ཟ་ཆེད་ཀྱི་
བྱིན་ལེན་ཡིན་པའི་ཕྱིར་ཏེ། བམ་པོ་ལྔ་བཅུ་པ་ལས། གལ་ཏེ་དུས་མ་ཡིན་པར་རུང་བའི་
རྫས་ལས་བཏུང་བ་དེ་སྦྱོར་ན་ནི། བསྙེན་པར་རྫོགས་པས་ཀྱང་དེ་ཉིད་བྱིན་ལེན་བྱས་ཏེ་
སྦྱར་ཞིང་བཙགས་ལ། གང་གི་ཚེ་འཐུང་བའི་ཚེ་ན་ཆུ་གྲང་མོས་གདབ་པ་དང་། བྱིན་
ལེན་བསྟབས་སུ་བཅུག་ནས་བཏུང་ངོ༌། །ཞེས་གསུངས་པའི་ཕྱིར། 
དེ་ལྟར་རིགས་པ་དང་ཤེས་བྱེད་གཉིས་ཀའི་རྟགས་ཟུར་དང་པོ་གྲུབ་སྟེ། བུར་ཤིང་
དུས་སུ་རུང་བ་ཡིན་ཀྱང་བྱིན་ལེན་མ་བྱས་ན་བཅས་དབང་གིས་ཟ་མི་རུང་བ་བཞིན་དུ་
བཏུང་བ་དེ་དུས་མིན་གྱི་བཏུང་བ་ཡིན་ཀྱང་ཆུ་གྲང་མོས་འདེབས་དགོས་པ་བཅས་
དབང་ཡིན་པའི་ཕྱིར། ཕྲན་ཚེགས་ལས། བཙུན་པ་དུས་སུ་རུང་བའི་བཏུང་བ་ནི་གང་།
དུས་མ་ཡིན་པར་རུང་བའི་བཏུང་བ་ནི་གང་ལགས །བཀའ་བསྩལ་པ། ཉེ་བར་འཁོར་
ཚགས་ལ་མ་བཙགས་པ་ནི་དུས་སུ་རུང་བའོ། །ཚགས་ལ་བཙགས་པ་ཆུས་གཏོར་བ་ནི་
དུས་མ་ཡིན་བར་རུང་བའོ། །ཞེས་གསུངས་པའི་ཕྱིར་རོ། ། ། 
དེར་མ་ཟད་ཚགས་ལ་བཙགས་ཀྱང་དུས་སུ་འམ་སྔ་དྲོ་སྤྱད་ན་རུང་ཆུ་མི་བྱེད་ཕྱི་
དྲོ་སྤྱད་ན་བྱེད་དགོས་པ་ཁྱད་པར་ཡིན་ཏེ། འོད་ལྡན་ལས། དེའི་ཕྱིར་བཏུང་བ་ཚགས་

ཀྱིས་བཙགས་(༨་ན)བ་རུང་བའི་ཆུས་བསླད་པ་ཞེས་བྱ་བས་བྱེ་བྲག་ཏུ་བྱས་སོ། །ཞེས་
ཡང་ཁ་ཅིག །ཤ་ཐམས་ཅད་དུས་རུང་དང་མི་ཤ་ཡང་དུས་རུང་ཡིན་པར་ཐལ།
ལུང་ལས། དུས་སུ་རུང་བ་ནི་འདེ་གུ་དང་འབྲས་ཆན་དང་ཟན་དྲོན་དང་ཤ་དང་སྣུམ་
ཁུར་རོ། །ཞེས་གསུངས་པའི་ཕྱིར་ན། མ་ཁྱབ་སྟེ། ལུང་དེའི་དོན་ཡ་རབས་ཏེ་ཆོས་ཤེས་
པའི་བྲམ་ཟེ་དང་རྒྱལ་རིགས་ཀྱིས་ཟ་བའི་ཤ་དང་། ཟན་སོགས་ལྔ་བྱིན་ན་དགེ་སློང་
གིས་ཀྱང་སྔ་དྲོའི་དུས་སུ་སྦྱར་རུང་ཞེས་པའི་དོན་ཡིན་པའི་ཕྱིར་ཏེ། སུམ་བརྒྱ་པ་ལས།
ཡ་རབས་རྣམས་ཀྱི་ཤ་དང་ཉ་གནང་གང་། ཞེས་དང་། རང་འགྲེལ་འོད་ལྡན་ལས།
འཇིག་རྟེན་ན་ཡ་རབས་ཏེ་རིགས་ཀྱི་ཆོས་དང་ལྡན་པ་བྱེད་པ་རྣམས་ཀྱིས་ཤ་འམ་ཉ་ཤ་
བཟའ་བར་གྲགས་ཤིང་གནང་བ་གང་ཡིན་པ་ལྷུང་བཟེད་དུ་འོངས་པ་དེ་བརྟགས་ཤིང་
བཟའ་བར་བྱའོ། །ཞེས་གསུངས་པའི་ཕྱིར། རྩ་བར་འདོད་ན། མི་དང་གླང་པོ་སྤྲུལ་སྤྲེའུ་
རྣམས་ཀྱི་ཤ་ཡང་ཆོས་ཅན། བཅས་ལྡན་དགེ་སློང་སོགས་རབ་བྱུང་སྡེ་ལྔས་དུས་སྔ་དྲོ་ཁོ་
ནར་སྤྱད་རུང་གི་ཟས་ཡིན་པར་ཐལ། དུས་རུང་གི་སྨན་ཡིན་པའི་ཕྱིར། ཁྱབ་སྟེ། མི་
ཕལ་པ་ལ་དུས་རུང་བཤད་རྒྱུ་མེད་པའི་ཕྱིར། དེར་ཐལ། དུས་རུང་ཞེས་པའང་བཅས་པ་
ཡིན་པའི་ཕྱིར། མ་ཁྱབ་མཚམས་ལ་འདོད་ན། རྩ་བར། མིའི་ཤ་ནི་ཐམས་ཅད་དུའོ། །
ནས། གླང་པོ་ཆེ་དང་རྟ་དང་ཀླུ་རྣམས་ཀྱི་ཤ་མི་ཟའོ། །ཞེས་གསུངས་པའི་ཕྱིར། ཤ་ཟ་
རུང་མི་རུང་ཡང་རྒྱས་པར་ཐུབ་བསྟན་བྱི་དོར་དུ་ལྟོས། 
ཡང་ཁ་ཅིག །ཐུན་ཚོད་དུ་རུང་བའི་སྨན་དང་ཞག་བདུན་པའི་སྨན་འགལ་བར་ཐལ།
བྱིན་གྱིས་རླབས་པའི་དེ་གཉིས་འགལ་བའི་ཕྱིར་ན་མ་ཁྱབ། རྟགས་གྲུབ་སྟེ། དང་པོ་
ཡིན་ན་ཐུན་ཚོད་ཀྱི་མཐའ་ཚུན་ཆད་སྤྱད་རུང་དུ་བྱིན་གྱིས་རླབས་པས་ཁྱབ། གཉིས་པ་

ལ་ཞག་བདུན་གྱིས་བརླབས་པས་ཁྱབ་པའི་ཕྱིར། རྟགས་གཉིས་པ་གྲུབ་སྟེ། རྩ་བར།
རང་གི་(༨༠་པ)དུས་ཀྱི་མཐའི་བར་བྱིན་གྱིས་བརླབས་བོ། །ཞེས་གསུངས་པའི་ཕྱིར། རྩ་
བར་འདོད་མི་ནུས་ཏེ། བུ་རམ་གྱི་གོང་བུ་ལས་སྦྱར་པའི་བཏུང་བ་དེ། དེ་གཉིས་ཀ་ཡིན་
པའི་ཕྱིར། དེར་ཐལ། དེ་ཐུན་ཚོད་དུ་རུང་བ་གང་ཞིག །ཞག་བདུན་པ་ཡིན་པའི་ཕྱིར།
དང་པོ་གྲུབ་སྟེ། ཐུན་ཚོད་དུ་བྱིན་གྱིས་བརླབས་ཏེ་ཐུན་ཚོད་ཀྱི་མཐའ་ཚུན་ཆད་དུ་བཅང་
བར་གནང་བའི་ཕྱིར་ཏེ། ལུང་ལས་བཏུང་བ་བརྒྱད་པོ་ཞེས་གསུངས་པའི་གཅིག་ཡིན་
པའི་ཕྱིར། ཁྱབ་སྟེ། རང་གི་རྣམ་བཤད་དང་ཊཱིཀྐ་གཉིས་ལས། དུས་སུ་རུང་བ་མ་ཡིན་
པའི་རྫས་ལ་བྱས་པའི་བཏུང་བ་ཉིད་ཀྱི་ཕྱིར། དུས་ཐམས་ཅད་པ་ཉིད་ཡིན་པར་ཤེས་
པར་བྱ་ཞིང༌། བྱིན་གྱིས་རླབས་པའི་ཕྱིར་ཐུན་ཚོད་དུ་རུང་བ་ཉིད་ཡིན་པར་ཤེས་པར་
བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཞག་བདུན་པར་བྱིན་གྱིས་བརླབས་
ཏེ། ཞག་བདུན་གྱི་མཐའ་ཚུན་ཚད་དུ་བཅང་བར་གནང་བའི་སྨན་ཡིན་པའི་ཕྱིར་ཏེ། རྩ་
བར། བུ་རམ་ཡང་ངོ་། །ཞེས་དང་། གཞན་ཉིད་ཡིན་ན་དེའི་གང་ཡིན་པའོ། །ཞེས་
གསུངས་པའི་ཕྱིར། དེས་གཞན་གཉིས་ཀྱང་ཤེས། ཟ་ཆཉཤལ་ལྷ་ཁཤཁ་བྱང་སྒྲ།
འཕགས་ཡུལ་གྱི་འདུལ་འཛིན་ཁ་ཅིག་ན་རེ། རོ་དང་སླ་བ་གཞན་དུ་མ་འགྱུར་ན་
ཁྱེད་འདོད་པ་ལྟར་ཡིན་ཀྱང་རོ་དང་སླ་བ་གཞན་དུ་འགྱུར་ན་ཁྱོད་ཀྱི་དེ་ལྟར་མ་ཡིན་ཏེ།
རོ་དང་སླ་བ་གཞན་དུ་འགྱུར་ན་གང་ཚུན་ཆད་དུ་བྱིན་གྱིས་བརླབས་ནས་ལོངས་སྤྱོད་
པའི་མཐའ་དེ་ངོ་བོ་ནམ་འགྱུར་གྱི་སྐད་ཅིག་མ་ཡིན་པའི་ཕྱིར། ཞེས་ཟེར། རྩ་བར། ཁ་
ཅིག་ན་རེ། མ་འགྱུར་ན་དེ་ཡིན་གྱི་འགྱུར་ན་གང་ཚུན་ཆད་དེ་ཡིན་པའོ། །ཞེས་ཟེར་རོ། །
ཞེས་སོ། ། 
ཆ དེ་ལ་སློབ་དཔོན་འདིའི་གསུངས་པ། ཁྱོད་ཀྱི་དེ་འཐད་པ་མིན་ཏེ། ཁྱོད་ལྟར་ན་
 

ཞག་ལྔ་ནས་རོ་དང་ཁུ་བ་སླ་བ་གཞན་དུ་འགྱུར་བའི་བུ་རམ་གྱི་བཏུང་བ་དེ་ཞག་བདུན་
དུ་ཡང་བྱིན་བརླབ་མི་རུང་བར་འགྱུར་པ་གང་ཞིག །ཞག་ལྔར་བྱིན་གྱིས་བརླབ་མི་རུང་
བར་འགྱུར་བའི་ཕྱིར། དང་པོ་གྲུབ་སྟེ། ཁྱོད་ལྟར་ན་དུས་ལྷག་པ་ལ་བྱིན་རླབས་མི་བསྟེན་
པའི་ཕྱིར། གཉིས་པ་གྲུབ་སྟེ། མངོན་ཤེས་མེད་པས་དེ་དུས་འགྱུར་བ་མི་(༨༡ན)ཤེས་
པས་བྱིན་གྱིས་མི་བརླབ་པར་ཐལ་བའི་སྐྱོན་ཡོད་པའི་ཕྱིར་ཏེ། རྩ་བར། དེ་ནི་མ་ཡིན་
ཏེ། དུས་ལྷག་པ་ལ་བརྟེན་ན་མི་ཆགས་པར་འགྱུར་བའི་ཕྱིར་དང་། དེ་འབྱུང་བར་འགྱུར་
བ་ཕལ་པ་རྣམས་ཀྱིས་བགྲོད་པ་མ་ཡིན་པའི་ཕྱིར་བྱིན་གྱིས་བརླབས་པར་བྱ་བ་ཉིད་མ་
ཡིན་པར་འགྱུར་བའི་ཕྱིར་རོ། །ཞེས་གསུངས། 
ཡང་སྔོན་གྱི་འདུལ་འཛིན་རྒྱ་དང་ཤ་མི་སོགས་ན་རེ། རྩ་བར། བྱིན་གྱིས་རླབས་
པ་ལ་གསོག་འཇོག་མི་འབྱུང་། ཞེས་དང་། ཡང་རྩ་བར། རོ་དང་སླ་བ་ཉིད་ཡོངས་སུ་
འགྱུར་ན། གསོག་འཇོག་བྱས་པ་ཉིད་ཡིན་ནོ། །ཞེས་གསུངས་པ་གཉིས་འགལ་ལམ་ཞེ་
ན། མི་འགལ་ཏེ། བུ་རམ་གྱི་བཏུང་བ་ཞག་བདུན་པར་བྱིན་གྱིས་བརླབས་ལ་ཞག་ལྔ་
ནས་རོ་དང་སླ་བ་གཞན་དུ་འགྱུར་ངེས་དེ་རོ་དང་སླ་བ་ནམ་གྱུར་དུས་དེར་གསོག་འཇོག་
འབྱུང་བའི་ཕྱིར། དེར་ཐལ། དེའི་ཚེ་དེའི་བྱིན་རླབས་ཞིག་ལ་བྱིན་ལེན་མ་ཞིག་པའི་ཕྱིར།
ཞེས་པ་རྒྱ་ཤ་མི་མཚོ་སྣ་བ་ཆེན་པོ་གསུམ་གྱི་ལེགས་བཤད་དུ་སྣང་ངོ་། །འདི་ལྟར་བཤད་
རྒྱུ་མེད་པར་མཁས་རློམ་ཁ་ཅིག་ན་རེ། སྨད་ན་སྨན་གྱི་དགག་གཞུང་དཀའ། ཞེས་
གྲགས་ཀྱང་དཀའ་རྒྱུ་མེད་ཟེར་བ་རང་ཉིད་ཀྱི་མཚན་ཉིད་སྒྲོགས་པའོ། །  
༈ འདི་ལ་ཁ་ཅིག་ན་རེ། བུ་རམ་གྱི་བཏུང་བ་ཞག་བདུན་པར་བྱིན་གྱིས་བརླབས་པ་
ལས་བར་སྐབས་སུ་རོ་དང་སླ་བ་གཞན་དུ་འགྱུར་བ་ཆོས་ཅན། གསོག་འཇོག་གི་ཉེས་
པ་རང་མཚན་པ་མི་འབྱུང་སྟེ། བྱིན་ལེན་མེད་པའི་ཕྱིར། ཁྱབ་སྟེ། ཊཱིཀྐ་ལས། བྱིན་ལེན་

མ་བྱས་པ་ལ་གསོག་འཇོག་མི་འབྱུང་ངོ་། །ཞེས་གསུངས་པའི་ཕྱིར། གོང་གི་རྟགས་
གྲུབ་སྟེ། ཊཱིཀྐ་ལས། སླ་བ་འབའ་ཞིག་ཡོངས་སུ་འགྱུར་ན་ཡང་བཏུང་བར་མི་བྱ་སྟེ། བྱིན་
ལེན་མ་བྱས་པའི་ཕྱིར་རོ། །ཞེས་གསུངས་པའི་ཕྱིར། ཟེར་བ་ལ་སྔ་མ་རྟགས་དེ་བྱིན་
ལེན་མ་བྱས་པ་དང་འདྲ་བའི་དོན་ཡིན་ཞེས་གསུངས་ཡང་བྱིན་རླབས་མ་བྱས་པའི་ཕྱིར་
ཞེས་པའི་ཡི་གེ་བྱིན་ལེན་མ་བྱས་པར་ནོར་བར་མངོན་ཏེ། དེ་ལྟར་མ་ཡིན་ན་དེའི་བྱིན་
(༨༡བ)རླབས་ཞིག་པ་ཅི་ཡང་མ་བཤད་པར་བྱིན་ལེན་ཞིག་ཚུལ་ལན་གཉིས་བཤད་པར་
འགྱུར་བའི་ཕྱིར་རོ། །དེ་ལྟར་དོགས་པ་གཅོད་རིགས་ཀྱང་ཞིབ་ཆ་འོག་ཏུ་བྱའོ། །
་ཡང་ཁ་ཉང་མཚམས་ཅིག་ན་རེ། སྐབས་འདིའི་རོ་དང་སླ་བ་གཞན་དུ་འགྱུར་བ་ན་བྱིན་
ལེན་ཞིག་པར་ཐལ། དེའི་ཚེ་སྨན་གྱི་དངོས་པོ་གྱུར་པའི་ཕྱིར་རོ། །ཊཱིཀྐ་ལས། འདི་
གཉིས་ཀྱིས་ནི་དེའི་ངོ་བོ་ཉིད་གྱུར་པར་བསྟན་ཏེ། ཞེས་དང་། རང་གི་རྣམ་བཤད་ལས་
ཀྱང་། ངོ་བོ་ཉིད་འགྱུར་བར་བསྟན་ཏེ། ཞེས་གསུངས་པའི་ཕྱིར། ཟེར་ན། མཁས་པ་ཁ་
མཚོ་ཅིག །སྨན་གྱི་གནས་སྐབས་ཀྱི་ངོ་བོ་ཉིད་འགྱུར་བས། བྱིན་རླབས་འཇིག་ཀྱང་སྨན་
རིགས་ཀྱི་ངོ་བོ་མ་འགྱུར་བས་བྱིན་ལེན་མ་ཞིག་ཟེར་བ་ཊཱིཀྐ་དང་རིགས་པ་གཉིས་ཀ་
དང་མི་མཐུན་ནོ། །  
དེས་ན་རང་ལུགས་ལ། རྩ་བར། བྱིན་གྱིས་བརླབས་པ་ལ་གསོག་འཇོག་མི་འབྱུང༌།
ཞེས་པ་དང་། ཡང་རྩ་བར། རོ་དང་སླ་བ་ཉིད་ཡོངས་སུ་འགྱུར་ན་གསོག་འཇོག་བྱས་པ་
ཉིད་ཡིན་ནོ། །ཞེས་པ་གཉིས་དགོངས་པ་འགལ་བའི་སྐྱོན་མེད་པར་ཐལ། དེ་གཉིས་སྤྱིར་
བཏང་དམིགས་བསལ་ཡིན་པས་ཚིག་འགལ་བ་གང་ཞིག །ཕྱི་མ་དམིགས་བསལ་ཡིན་
པས་གཙོ་བོར་བྱེད་དགོས་པའི་ཕྱིར། དང་པོ་གྲུབ་སྟེ། ལུང་དང་པོས། ཞག་བདུན་པར་
བྱིན་གྱིས་བརླབས་པ་ལྟ་བུ་ཡང་ཞག་བདུན་གྱི་མཐའ་ཚུན་ཆད་དུ་ལྟུང་བ་མི་འབྱུང་

བར་སྤྱིར་བཤད་ཀྱང་། དེའི་དམིགས་བསལ་ཞག་བདུན་གྱི་སྔོན་དུ་ཡང་རོ་དང་སླ་བ་
གང་རུང་རེ་འགྱུར་ན་ཡང་འཆང་ན་གསོག་འཇོག་ཡོང་བར་རྗེས་སུ་བཅས་པའི་ཕྱིར།
དང་པོ་གྲུབ་སྟེ། ཊཱིཀྐ་ལས། གལ་ཏེ་སྨན་ཞག་བདུན་པ་དང་འཚོ་བའི་བར་དུ་བཅང་
བར་བྱིན་གྱིས་བརླབས་པར་གྱུར་ན་དེ་ལ་དུས་དེ་ཙམ་གྱིས་གསོག་འཇོག་གི་ཉེས་པ་མི་
འབྱུང་ངོ༌། །ཞེས་གསུངས་པའི་ཕྱིར། གཉིས་པ་གྲུབ་སྟེ། བཅོམ་ལྡན་འདས་ཀྱིས། ཞག་
བདུན་དུ་བྱིན་གྱིས་བརླབས་ཀྱང་འཆད་ཚད་རོ་དང་སླ་བའི་ངོ་བོ་གཉིས་མ་འགྱུར་བར་
དུ་འཆང་ལ་དེ་ནས་འཆང་མི་རུང་བར་བཅས་པའི་ཕྱིར་ཏེ། ལུང་(༨༢ན)སིལ་བུའི་བུ་རམ་
གྱི་བཏུང་བའི་སྐབས་ལས། བཙུན་པ། བཙགས་པ་དགུང་བདུན་པར་བྱིན་གྱིས་བརླབ་
ཏུ་རུང་ངམ། ཉེ་བར་འཁོར། རུང་ངོ་། །བཙུན་པ། ཡུན་ཇི་སྲིད་དུ་བཞག་པར་འཚལ་
བར་བགྱི། ཉེ་བར་འཁོར། ཤིན་ཏུ་སླ་ཞིང་མི་སྐྱུར་ལ་རང་གི་ངོ་བོ་ཉིད་མི་སྤོང་བ་དེ་
སྲིད་དུའོ། །ཞེས་གསུངས་པའི་ཕྱིར། ཁྱབ་སྟེ། ངོ་བོ་དེ་གཉིས་འགྱུར་ན་ཞག་གང་ལ་
བྱུང་བ་ནས་གསོག་འཇོག་ཡོང་བའི་ཕྱིར་ཏེ། ཊཱིཀྐ་ལས། དེས་ན་བཏུང་བ་བྱིན་རླབས་
བྱས་ཞིང་བྱིན་གྱིས་བརླབས་པ་རོ་དང་སླ་བ་ཉིད་ཡོངས་སུ་འགྱུར་ན། རང་གི་དུས་ཀྱི་
མཐའི་མདུན་རོལ་དུ་གསོག་འཇོག་བྱས་པ་ཉིད་དུ་འགྱུར་ཏེ། ཞེས་གསུངས་པའི་ཕྱིར།
བྱིན་རླབས་དང་བྱིན་ལེན་ཡོད་མེད་གང་ཡིན་ཀྱང་ལྟུང་བ་འབྱུང་བར་བཅས་པས་སྤྱིར་
བཏང་དང་མི་འདྲ་བ་ནི་བཅས་དབང་གིས་ཡིན་ནོ། ། ། 
འོ་ན། དེའི་ཚེ་བྱིན་ལེན་ཡོད་དམ་མེད་ཅེ་ན། འདིར་ཊཱིཀྐ་ལྟར་བྱིན་ལེན་མེད་ཀྱང་
གསོག་འཇོག་གི་ཉེས་པ་ཅིག་ངེས་པར་འོངས་ཏེ། དེའི་དུས་སུ་མི་འཆང་བར་ཐུབ་
དབང་གིས་དམིགས་ཀྱིས་བསལ་བ་དང་འགལ་བའི་ཕྱིར། ཁྱབ་སྟེ། ལུང་ལས་ལྟུང་བ་
སྡེ་ལྔ་ཀའི་སྐབས་སུ་འགལ་ཚབས་བམ་འདས་པ་དང་བཅས་པར་གསུངས་པའི་དོན་

ཡོད་པའི་ཕྱིར།
དེས་ན་བྱིན་ལེན་ཀྱང་མེད་པར་མངོན་ཏེ། སྨན་གྱི་ངོ་བོ་གྱུར་ཟིན་པའི་ཕྱིར་ཏེ། རོ་
མངར་བ་ལས་སྐྱུར་བ་དང་སླ་བ་ལས་སྐ་བར་གྱུར་པའི་ཕྱིར་རོ། །བུར་ཤིང་དང་དེའི་
བཏུང་བ་བཙགས་པ་བཞིན་ནོ། །དེས་ན་བྱིན་རླབས་ཀྱང་དེ་དུས་ཞིག་པ་ཡིན་ཏེ། བྱིན་
ལེན་ཞིག་པའི་ཕྱིར་དང་། དེ་ཞིག་པ་བྱིན་རླབས་ཀྱི་འཇིག་རྒྱུ་ཡིན་པའི་ཕྱིར། འདི་
ལའང་རོ་དང་སླ་བ་ཅུང་ཟད་འགྱུར་ན་སྨན་རིགས་ཉམས་མི་དགོས་ཀྱང་། དེ་གཉིས་
ཤིན་ཏུ་འགྱུར་ན་སྨན་རིགས་ཉམས་པར་འགྱུར་ཏེ། བུ་རམ་གྱི་ངོ་བོ་དང་བཏུང་བ་
ཉམས་པའི་ཕྱིར་རོ། ། 
ཡང་རེང་བུའི་དུ་བ་རྔུབ་པ་འདི་ནད་པ་མ་ཡིན་པས་མི་རུང་བར་ཐལ། དུ་(༨༢བ)
བ་ཁར་རྔུབ་པ་དང་སྣར་རྔུབ་པ་མུ་སྟེགས་པའི་བརྟུལ་ཞུགས་ཐ་ཆད་ཡིན་པའི་ཕྱིར་ཏེ།
གཞི་འགྲེལ་ལས། མུ་སྟེགས་ཀྱི་དཀའ་ཐུབ་ཅེས་བྱ་བ་ནི་དུ་བ་རྔུབ་པ་ལ་སོགས་པའོ། །
ཞེས་གསུངས་པའི་ཕྱིར།
ཡང་སྨན་གཅེའུ་སྨན་ཐུར་གྱི་མིང་ཡིན་ལ། འགྲེལ་ཆུང་ལས་སྨྱུག་མའི་སྦུ་གུ་བཤད་
པ་མི་འཐད་པར་ཐལ། ཕྲན་ཚེགས་འགྲེལ་པར་པཎ་ཆེན་ཚུལ་ཁྲིམས་བསྐྱངས་ཀྱིས།
སྨྱུག་མའི་སྦུ་གུས་རྔུབ་བར་མི་བྱའོ། །ཞེས་གསུངས་པའི་ཕྱིར། ཡང་ཕྱི་དར་གྱི་འདུལ་བ་
འཛིན་པའི་མེས་པོ་རྒྱ་དབང་ཕྱུག་ཚུལ་ཁྲིམས་ཀྱིས་སྨན་ཞག་བདུན་པ་ནི་གང་ཟག་ལྔས་
བྱིན་གྱིས་བརླབ་ཏུ་རུང་སྟེ། ལམ་དུ་ཞུགས་པ་དང་དགེ་བསྐོས་དང་ལག་གི་བླ་དང་ནད་
པ་སྟེ་བཞི་དང༌། ཟན་ཆད་པས་ཀྱང་བྱིན་གྱིས་བརླབ་རུང་བའི་ཕྱིར། བྱས་པ་ལ་སྔ་ཕྱིའི་
མཚོ་མཁས་པ་དང་རྟོག་དམར་དང་རྗེས་འབྲངས་གེ་བ་དུ་མ་ན་རེ། ཟན་ཆད་པས་ཀྱང་བྱིན་གྱིས་
བརླབ་ཏུ་རུང་བའི་གཞུང་ལེན་ཅིང་། བྱིན་གྱིས་བརླབ་ཏུ་རུང་བའི་རྐྱེན་དང་མི་ལྡན་པའི་

ཕྱིར་རོ། །ཟེར་རོ། དེ་དག་མི་ལེགས་པར་ཐལ། ཟན་ཆད་ཀྱི་ཆོ་ག་བྱས་པ་ལ་དེ་དག་
གནང་བས་འདིར་ཡང་བཤད་པའི་ཕྱིར་ཏེ། རྩ་བར། དེ་བྱིན་གྱིས་བརླབས་པ་བཟའ་བ་
ལ་ལམ་དུ་ཞུགས་པ་དང་དགེ་སྐོས་དང་ལག་གི་བླ་རྣམས་ནད་པ་དང་འདྲ་བ་ཉིད་ཡིན་
ནོ། །ཟན་ཆད་པས་ཀྱང་དེ་དང་དུས་སུ་རུང་བ་མ་ཡིན་པ་བཟའ་བར་རུང་ངོ་། །ཞེས་
དང་། ཊཱིཀྐ་ལས་ཀྱང་། དགེ་སློང་ཟན་ཆད་པས་ཀྱང་བུ་རམ་བྱིན་གྱིས་རླབས་པ་དེ་ཡང་
ནད་པ་དང་འདྲ་བ་ཉིད་དུ་བཟར་རུང་ལ། ཞེས་གསུངས་པའི་ཕྱིར། ལྟུང་བྱེད་སྐབས་སུ་
ཡང་བཤད་དོ། ། 
དེས་ན་མང་པོ་ཞིག་ན་རེ། ཟན་ཆད་པའི་དབང་གིས་ཞག་བདུན་པའི་སྨན་བྱིན་
གྱིས་བརླབ་ཏུ་རུང་བ་མི་འཐད་དེ། དེ་བྱིན་རླབས་ཀྱི་དུས་སྔ་དྲོ་ཡིན་ལ། ཟན་ཆད་པའི་
དུས་ཕྱི་དྲོའོ་དུས་བྱིན་རླབས་མི་རུང་བའི་ཕྱིར། ཟེར་བའང་མི་འཐད་པར་ཐལ། འདིའི་
ཟན་བཅད་ཀྱི་ཆོ་ག་བྱས་པ་ཡིན་གྱི་དེ་ལྟར་བཤད་པ་ངོ་ཚའི་གནས་ཡིན་པའི་ཕྱིར་ཏེ།
གསོག་འཇོག་ལྟུང་བྱེད་སྐབས་ཀྱི་རྩ་བ་ལས། ཟན་ཆད་(༨༣ན)བཅད་པར་བྱས་པའི་
འོ། །ཉི་མ་དང་པོ་ལ་སྦར་གང་ངོ་། །གཉིས་པ་ལ་དོའོ། །གསུམ་པ་ལ་ནི་ཅི་ཙམ་གྱིས་
ཆོག་པའོ། །ཞེས་གསུངས་པའི་ཕྱིར། ཁྱབ་སྟེ། དེས་ཟན་ཆད་ཀྱི་ཆོ་ག་བཤད་པ་ལྟར་
ཊཱིཀྐ་དང་བམ་ལྔ་སོགས་ཀྱིས་བཤད་པའི་ཕྱིར། དེས་བྱིན་རླབས་བྱས་ཆོག་ཚུལ་དྲངས་
ཟིན་པའི་ཕྱིར། 
ཡང་ཁ་ཅིག་ན་རེ། བུ་རམ་གྱི་གོང་བུ་ཆོས་ཅན། དུས་རུང་གི་ཟས་ཡིན་པར་ཐལ།
རྣམ་བཤད་རིན་ཆེན་འཕྲེང་བ་ལས། བུ་རམ་སོགས་ནི་དུས་སུ་ཡང་རུང་བ་སྟེ། འགྲེལ་
པར་བཟའ་བ་ཐམས་ཅད་དུ་རུང་བ་ཉིད་ཡིན་པས་ལོགས་ཤིག་ཏུ་མ་བརྗོད་དེ་བྱེ་བྲག་
མེད་པའི་ཕྱིར་རོ། །ཞེས་དུས་ཐམས་ཅད་དུ་རུང་བའི་སྨན་དུ་བཤད་པས། ཞེས་གསུངས་

པའི་ཕྱིར་ན་མ་ཁྱབ་སྟེ། དེ་དུས་མི་རུང་གི་སྨན་དུ་བཤད་པའི་ཕྱིར། རྩ་བར་འདོད་མི་
ནུས་ཏེ། དུས་རུང་གི་སྨན་མ་ཡིན་པའི་ཕྱིར་ཏེ། རྣམ་བཤད་རིན་ཆེན་འཕྲེང་བ་ལས། བུ་
རམ་བྱིན་གྱིས་མ་རླབས་པ་ཡང་ཐམས་ཅད་དུ་རུང་བས་དང་པོ་ཉིད་མ་ཡིན་ནོ།ཞེས་
གསུངས་པའི་ཕྱིར།
སྨྲས་པ། བསླབ་པ་གསུམ་ལྡན་ཐོས་བསམ་སྒོམ་གསུམ་ལ། །ལེགས་སྤྱོད་དགེ་
སློང་སོ་སོ་སྐྱེ་བོ་ཡང༌། །པ་ཎ་འབུམ་གྱི་གོས་དང་རོ་བརྒྱའི་ཟས། ཁང་མིག་ལྔ་བརྒྱ་མི་
སློབ་པ་བཞིན་དབང་། །སངས་རྒྱས་བཞུགས་དུས་སུ་ཡང་སྡེ་སྣོད་གསུམ། །འཛིན་སློབ་
དགེ་སློང་འོངས་ན་དཔག་ཚད་དམ། །རྒྱང་གྲགས་སོགས་སུ་དགེ་འདུན་གྱིས་བསུ་ན། །
གངས་ཅན་ལྗོངས་ན་འདུན་སོགས་དབང་གིས་རོལ། ཁྱད་འཕགས་ཉེ་བར་འཁོར་དང་
དེའི་རྗེས་འགྲོ །འཕགས་ཡུལ་འོད་གཉིས་ཆོས་བཤེས་དགེ་ལེགས་བཤེས། །ལྗོངས་
འདིའི་ཐུབ་བསྟན་བདག་པོ་རྗེ་ཡབ་སྲས། །སྐྱེས་རབས་ཉིན་བྱེད་ཕྲེང་བས་སྐྱེ་རྒུ་
སྐྱོངས། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །སྨན་གཞི་ལེགས་པར་བཤད་
ལས་ཀྱི་གཞི་བཤད་པ།
༈ ཐམས་ཅད་ལ་འཇུག་པ་ལས་ཀྱི་གཞི་འཆང་བར། ཆོ་ག་ལས་འདས་ན་(༨༣བ)
ལས་མི་ཆགས་སོ། །འདིར་ཆོ་ག་ནི་དགེ་འདུན་ཚང་བ་དང་ལས་བརྗོད་པ་དང་། ལས་
བྱེད་པ་ཉིད་དོ། །ཞེས་སོགས་བྱུང་། 
འདི་ལ་གླེང་གཞི། དགོས་པ། །སྤྱི་དོན། མཐའ་དཔྱད་པ་བཞི་ལས་དང་པོ་ཡོད་དེ།
དྲུག་སྡེས་གཅིག་གིས་གཅིག་གི་དང་གཅིག་གིས་གཉིས་ཀྱི་དང་གཅིག་གིས་མང་པོའི་

དང་། དེ་བཞིན་དུ་གཉིས་ཀྱིས་གཅིག་གི་ནས་མང་པོའི་དང་གཅིག་གིས་ཚོགས་ཀྱི་ལས་
ཀྱི་བར་བྱེད། གསུམ་གྱིས་ཀྱང་དེ་བཞིན་དང་ཚོགས་ཀྱིས་གཅིག་ནས་ཚོགས་ཀྱི་བར་གྱི་
ལས་བྱེད་པ་དེ་གསོལ་བས་གཅིག་གིས་གཅིག་གི་མི་བྱ་བ་ནས། ཚོགས་ཀྱིས་ཚོགས་ཀྱི་
མི་བྱའོ་བར་བཅས་ཏེ། འོན་ཀྱང་ལས་ལ་དབང་བའི་དགེ་འདུན་ལྔ་ཡོད་དེ། དགེ་སློང་
གཞི་དང་ལྔ་ཡོད་དེ། དགེ་སློང་བཞི་དང་ལྔ་དང་བཅུ་དང་ཉི་ཤུ་དང་དེ་ལས་ལྷག་པའི་
དགེ་འདུན་ནོ། །ཞེས་ཚོགས་ཀྱི་བྱ་བ་བཞིར་མ་ཚང་བས་བྱེད་པ་དང་། དེ་བཞིན་དུ་ཉི་
ཤུའོ་བར་གྱི་བྱ་བ་དེ་མ་ཚང་བས་བྱས་ན་ཆོས་དང་འདུལ་བ་མ་ཡིན་པར་བཅས་པའི་
ཕྱིར། ཡང་མཉན་ཡོད་དུ་དགེ་སློང་མའི་དགེ་འདུན་བཞི་སྡེ་ལྔ་སྡེ་བཅུ་གཉིས་སྡེས་
ལས་ཐམས་ཅད་ལ་གཉིས་ཀའི་དགེ་འདུན་འདུས་པ་ཁ་ཏོན་སོགས་ལ་གནོད་པ་གསོལ་
བས། དབྱུང་བ་དང་། བསྙེན་རྫོགས་དང་། སྤྱིས་བྱ་བའི་ལས་མ་གཏོགས་པ་ལ་དགེ་
སློང་ཕ་མའི་ལས་སོ་སོར་གྱིས་ཞེས་བཅས་པའི་ཕྱིར། 
༈ གཉིས་པ་དགོས་པ་ཡོད་དེ། ལས་ཀྱི་རྣམ་བཞག་ཤེས་པ་ལ་བརྟེན་ནས་བསྙེན་
རྫོགས་སོགས་ཀྱི་ལས་དེ་དང་དེ་ཆགས་བས་རང་རང་གི་འབྲས་བུ་བསྙེན་རྫོགས་
སོགས་འགྲུབ་ཅིང་བརྒྱ་རྩའི་གྲངས་བཤད་བས་ལུང་མ་དག་པའི་ཆོ་ག་མི་འཇུག་པའི་
ཆེད་ཡིན་པའི་ཕྱིར།
༈ གསུམ་པ་ལ་ཆོ་གའི་རྣམ་བཞག་དང་། ལས་ཀྱི་རྣམ་བཞག་དང་། ལས་ཀྱི་རྣམ་
བཞག་དངོས་གཉིས། དང་པོ་ལ་ཆོ་གའི་ངོ་བོ་དང་། དེའི་ཁྱད་པར་བཤད་པ་གཉིས། ངོ་
བོ་ཡོད་དེ། དགེ་འདུན་གྲངས་ཚང་ཞིང་ཁ་སྐོང་འོས་པའི་ལས་བྱེད་ཀྱིས་ལས་གསུམ་ཅི་
རིགས་མ་འཁྲུལ་བར་བརྗོད་ནས་ཉམས་སུ་མྱོང་བའི་ཐབས་དེ་དེ་ཡིན་པའི་ཕྱིར་རོ། །རྩ་
བར། འདིར་ཆོ་ག་ནི་དགེ་འདུན་ཚང་བ་དང་ལས་བརྗོད་(༨༤ན)པ་དང༌ལས༌བྱེད་པ་

ཉིད་དོ། །ཞེས་གསུངས་པའི་ཕྱིར། ཊཱིཀྐ་ལས་ཀྱང་། ཞེས་བྱ་བ་ནི་ཆོ་གའི་རྣམ་པ་བསྟན་
ཏེ། ཞེས་གསུངས་པའི་ཕྱིར། 
གཉིས་པ་དེའི་ཁྱད་པར་ལ། ལས་ཆགས་པའི་གཞིའི་ཡན་ལག །བསམ་པའི་ཡན་
ལག་ལས་བརྗོད་པའི་ངོ་བོའི་ཡན་ལག །ལས་ཐོས་པ་ཉམས་སུ་མྱོང་བའི་ཡན་ལག །
ལས་ཆགས་པའི་དུས་ཀྱི་ཡན་ལག་ལྔ་ལས། དང་པོ་ལ་གསུམ་ཡོད་དེ། བློ་མཐུན་གྱི་གཞི།
དགེ་འདུན། བརྗོད་པར་བྱེད་པའི་ལས་མཁན། གང་ལ་སྒྲུབ་པའི་བསྒྲུབ་བྱ་གསུམ་ཡོད་
པའི་ཕྱིར། དང་པོ་ཁྱད་པར་གསུམ་ལྡན་དགོས་ཏེ། གྲངས་ཚང་བ། ཁ་སྐོང་འོས་པ། མི་
མཐུན་པ་གཉིས་དང་བྲལ་བ་གསུམ་དགོས་པའི་ཕྱིར། དང་པོ་གྲངས་ཚང་ལུགས་བཅུ་
གཅིག་ཡོད་དེ། རིན་ཆེན་འཕྲེང་བ་ལྟར་བཞི་བཅུའི་དང་། ཉེར་གཉིས་ཀྱི་དང་། ཉི་ཤུའི་
དང་། བཅུ་གཉིས་ཀྱི་དང་། བཅུ་གཅིག་གི་དང་། བཅུའི་དང་། དགུའི་དང་། བརྒྱད་ཀྱི་
དང་། དྲུག་གི་དང་། ལྔའི་དང་། བཞིའི་དགེ་འདུན་གྲངས་ཚང་བ་དགོས་པའི་ཕྱིར་ཏེ།
རྣམ་བཤད་ཉི་ཟེར་གྱི་སྡོམ་ལས། བཞི་བཅུའི་ཉི་ཤུ་ཉི་ཤུ་གཉིས། །བཅུ་གཉིས་བཞི་པར་
བདུན་མ་གཏོགས། །ཞེས་དང་། རྣམ་བཤད་ལས། དེ་ཡང་གྲངས་ཚད་ཚན་པ་བཅུ་
གཅིག་ཅེས་གྲགས་པ་ནི། ཞེས་གསུངས་པའི་ཕྱིར། 
དང་པོ་གྲུབ་སྟེ། ཡུལ་དབུས་སུ་དགེ་སློང་མའི་སྤོ་དབྱུང་མགུ་དབྱུང་སོགས་ཀྱི་དབྱུང་
བའི་ལས་ལ། དགེ་སློང་ཕ་ཉི་ཤུ་མ་ཉི་ཤུ་སྟེ་བཞི་བཅུ་དགོས་པའི་ཕྱིར་ཏེ། རྣམ་བཤད་
ལས། མའི་དབྱུང་བ་ལ་ཕ་མ་ཉི་ཤུ་ཉི་ཤུ་སྟེ་བཞི་བཅུ་དང་། ཞེས་གསུངས་པའི་ཕྱིར།
གཉིས་པ་གྲུབ་སྟེ། དབུས་སུ་མ་བསྙེན་པར་རྫོགས་པ་ལ་དགེ་སློང་ཕ་བཅུ་དང།
དགེ་སློང་མ་བཅུ་གཉིས་ཏེ་ཉེར་གཅིག་དགོས་པའི་ཕྱིར་ཏེ། རྣམ་བཤད་ལས། བུད་མེད་
དབུས་སུ་རྫོགས་པར་བྱེད་པ་ལ་ཉེར་གཉིས་དང་། ཞེས་གསུངས་པའི་ཕྱིར།  

གསུམ་པ་གྲུབ་སྟེ། མཐའ་འཁོབ་ཏུ་དགེ་སློང་མ་དབྱུང་བའི་ལས་ལ་དགེ་སློང་ཕ་
བཅུ་དང་མ་བཅུ་གཉིས་ཉི་ཤུ་དགོས་པའི་(༨༤བ)ཕྱིར་དང་། དབུས་སུ་ཕ་དབྱུང་བ་ལ་
ཡང་ཉི་ཤུ་དགོས་པའི་ཕྱིར་ཏེ། རྣམ་བཤད་ལས། དགེ་སློང་གི་དབྱུང་བ་ལ་ཉི་ཤུ་དང་།
ཞེས་གསུངས་པའི་ཕྱིར།  
བཞི་པ་གྲུབ་སྟེ། དབུས་སུ་སྔ་རོལ་གྱི་སྡོམ་པ་གཉིས་ཏེ། དགེ་སློང་མ་དང་
ཚངས་སྤྱོད་ཉེཪ་གནས་ཀྱི་སྡོམ་པ་གཉིས་དང་འཁོར་དང་འཁོར་མང་པོ་འཇོག་པའི་
གནང་བའི་ལས་རྣམས་ལ་དགེ་སློང་མ་བཅུ་གཉིས་དགོས་པའི་ཕྱིར་ཏེ། རྣམ་བཤད་
ལས། མ་ཆོག་སོགས་ལྔ་ལ་དབུས་སུ་བཅུ་གཉིས་དང་། ཞེས་གསུངས་པའི་ཕྱིར། 
ལྔ་པ་གྲུབ་སྟེ། མཐའ་འཁོབ་ཏུ་དགེ་སློང་མ་བསྙེན་པར་རྫོགས་པར་བྱེད་པ་ལ་
དགེ་སློང་ཕ་ལྔ་དང་མ་དྲུག་སྟེ་བཅུ་གཅིག་དགོས་པའི་ཕྱིར་ཏེ། རྣམ་བཤད་ལས། མ་
ཆོག་ལ་མཐའ་འཁོབ་ཏུ་བཅུ་གཅིག་དང་། ཞེས་གསུངས་པའི་ཕྱིར། ཌ་ཥཾ་ཌ །ཟ
༞ དྲུག་པ་གྲུབ་སྟེ། དབུས་སུ་ཕ་བསྙེན་རྫོགས་ལ་འདུལ་བ་འཛིན་པ་ལས་བྱེད་དང་
བཅས་པའི་བཅུ་དགོས་པའི་ཕྱིར་ཏེ། ཊཱིཀྐ་ལས། དབུས་སུ་བསྙེན་པར་རྫོགས་པ་ལ་ནི་
བཅུ་ལ་སོགས་པའོ། །ཞེས་གསུངས་པའི་ཕྱིར། ། 
བདུན་པ་གྲུབ་སྟེ། མའི་དགག་དབྱེ་ལ། ལས་བྱེད་དང་བཅས་པའི་ཕ་ལྔ་དང་མ་
བཞི་སྟེ་དགུ་དགོས་པའི་ཕྱིར་ཏེ། རྣམ་བཤད་ལས། མའི་དགག་དབྱེ་ལ་ཕ་ལྔ་མ་བཞི་སྟེ་
དགུ་དང་། ཞེས་གསུངས་པའི་ཕྱིར། 
བརྒྱད་པ་གྲུབ་སྟེ། དགེ་སློང་མའི་སྤོ་སྤྱོད་མགུ་སྤྱོད་ལས་ལ་དགེ་སློང་ཕ་བཞི་མ་
བཞི་སྟེ་བརྒྱད་ཚང་དགོས་པའི་ཕྱིར་ཏེ། རྣམ་བཤད་ལས། མའི་མགུ་ལ་ཕ་མ་བཞི་བཞི་
སྟེ་བརྒྱད། ཅེས་གསུངས་པའི་ཕྱིར། 

ལྕདགུ་པ་གྲུབ་སྟེ། མཐའ་འཁོབ་ཏུ་སྔ་རོལ་གྱི་སྡོམ་པ་གཉིས་སྦྱིན་པ་དང་འཁོར་
དང་གསུམ་ཕན་ཆད་ཀྱི་འཁོར་མང་འཇོག་པའི་གནང་བ་རྣམས་ལ་མ་དྲུག་དགོས་པའི་
ཕྱིར་ཏེ། རྣམ་བཤད་ལས། མ་ཆོག་སོགས་ལྔ་ལ་མཐའ་འཁོབ་ཏུ་དྲུག་དང༌། ཞེས་
གསུངས་པའི་ཕྱིར། ། 
བཅུ་པ་གྲུབ་སྟེ། དགེ་སློང་ཕའི་དགག་དབྱེ་བྱེད་པ་ལ་བྱེད་པ་པོ་བསྐོ་ན་ཕ་ལྔ་དགོས་
པའི་ཕྱིར་ཏེ། རྣམ་བཤད་ལས། མཐའ་འཁོབ་ཏུ་ཕ་ཆོག་དང་དགག་དབྱེ་ལ་ལྔ་(༨༥ན)
དགོས་པར་གསུངས་པའི་ཕྱིར། 
བཅུ་གཅིག་པ་ཡོད་དེ། དགག་དབྱེ་བྱེད་པ་མི་བསྐོ་བར་དགག་དབྱེ་བྱེད་ན་ཕ་བཞིས་
ཆོག་པའི་ཕྱིར་ཏེ། ལས་ཕལ་ཆེར་བཞིས་བྱེད་པའི་ཕྱིར་ཏེ། ཊཱིཀྐ་ལས། ལས་གཞན་ཐམས་
ཅད་ལ་ནི་བཞི་ལ་སོགས་པའོ། །ཞེས་དང་། རྩ་བར་ཡང་། ལྷག་མ་དག་ལ་ནི་བཞི་ལ་
སོགས་པའོ། །ཞེས་གསུངས་པའི་ཕྱིར། མའི་སྐབས་སུ་ཡང་། རྩ་བར། ལྷག་མ་དག་གི་
ཚོགས་ནི་བཞིའོ། །ཞེས་གསུངས་པའི་ཕྱིར། དེས་ན་བཞི་བཅུ་དང་ཉི་ཤུ་དང་དགུ་དང་
བརྒྱད་དང་ལྔ་དང་བཞིའི་གྲངས་ངེས་ཅན་ཡིན་ཏེ། དེ་མ་ཚང་ན་ལས་མི་ཆགས་པའི་
ཕྱིར་ཏེ། ཉེར་གཉིས་དང་། བཅུ་གཉིས་དང་། བཅུ་གཅིག་དང་། བཅུ་དང་། དྲུག་གི་
གྲངས་དགོས་པར་བཤད་པ་དེ་ལས་ཉུང་ན་ལས་ཆགས་པ་ཡོད་ཀྱང་བྱར་མི་རུང་སྟེ།
བྱེད་པ་པོ་ལ་ཉེས་བྱས་སྐྱེས་པའི་ཕྱིར། གཉིས་ཁ་སྐོང་འོས་པའི་ཆོས་བཅུ་གསུམ་མམ་
བཅོ་ལྔ་ཡོད་དེ། གཞི་ལས་བཤད་པ་བཅུ་ཞུ་བ་ལས་བཤད་པ་གསུམ་སྟེ་བཅུ་གསུམ་
མམ། རུང་མཐུན་གཉིས་དང་བཅོ་ལྔ་ཡོད་པའི་ཕྱིར། དང་པོ་བཅུ་ཡོད་དེ། འགྲེང་བ་མ་
ཡིན་པ། སྦྱིན་བསྐོ་ཆད་པའི་ལས་གསུམ་ལ་གང་ལ་བྱ་བ་མ་ཡིན་པ་དང་། འདུན་པ་
དང་ཡོངས་དག་ཕུལ་བ་མ་ཡིན་པ་དང་། བརྙེད་པར་རྫོགས་པ་མ་ཡིན་པ་དང་། ཕམ་

པས་ཉམས་བཅས་མ་ཡིན་པ་དང༌། མཚམས་མེད་བྱས་པ་མ་ཡིན་པ་དང་། སྡིག་པའི་ལྟ་
ངན་དྲུག་ཅུ་གང་རུང་ཅན་མ་ཡིན་པ་དང་། ས་གཞན་ཉེར་ལྔ་གང་རུང་ན་གནས་པ་མ་ཡིན་
པ་དང་། ཐ་དད་དུ་གནས་པ་མ་ཡིན་པ་དང་། ཉེས་བྱས་ཡན་ཆད་འཁྲུལ་བཅས་མ་ཡིན་
པ་རྣམས་སུ་ཡོད་པའི་ཕྱིར་ཏེ། དེ་སྐད་དུ། རྩ་བར། མི་འདུག་པར་འགྲེང་བ་ནི་ཁ་སྐོང་
བ་ཉིད་མ་ཡིན་ནོ། །གང་ལ་བྱ་བ་ཡང་མ་ཡིན་ནོ། །འདུན་པ་ཡོངས་སུ་དག་པའི་ཆོ་ག་
ལས་མ་ཡིན་པ་ཉིད་དོ། །བསྙེན་པར་རྫོགས་པ་དང་། ཉམས་པ་དང་། མཚམས་མེད་པ་
ལྔ་བྱས་པ་དང་། སྡིག་པའི་ལྟ་བ་ཅན་དང། ས་གཞན་(༨༥བ)ན་གནས་པ་དང་། ཐ་དད་
པར་གནས་པ་རྣམས་ཀྱང་མ་ཡིན་ནོ། །འཁྲུལ་པ་དང་བཅས་པ་ཡང་ངོ༌། །ཞེས་གསུངས་
པའི་ཕྱིར། 
དེ་དག་གི་གཞན་སླ། ས་གཞན་པ་ཉེར་ལྔ་ཡོད་དེ། སྤོ་སྤྱོད་གསུམ། མགུ་སྤྱོད་
གསུམ། སྤོ་ལྡན་གསུམ། མགུ་ལྡན་གསུམ། ངོ་བོ་ཉིད་ཚོལ་བ་བྱིན་པ་དང་། བསླབ་པ་
བྱིན་པ་གཉིས། བསྔགས། སྨད། བསྐྲད། ཕྱིར་འགྱེད། གནས་དབྱུང་བདུན་ཏེ་ཉི་ཤུ་རྩ་
ལྔ་ཡོད་པའི་ཕྱིར། འཁྲུལ་བཅས་ནི་ཉེས་བྱས་ཡན་ཆད་ཡིན་ཏེ། རྩ་བར། བསྡམ་པར་བྱ་
བས་ཀྱང་ཡིན་གྱི་བཤགས་པར་བྱ་བ་འབའ་ཞིག་གིས་ཡིན་པར་མ་ཟད་དོ། །ཞེས་གསུངས་
པའི་ཕྱིར། 
གཉིས་པ་ཞུ་བའི་གསུམ་ཡོད་དེ། མཚམས་གཞན་མ་ཡིན་པ་དང་། དཀོན་མཆོག་
གཞན་མ་ཡིན་པ་དང༌། མཚན་མི་མཐུན་པ་མ་ཡིན་པ་གསུམ་ཡོད་པའི་ཕྱིར། དང་པོ་
གྲུབ་སྟེ། རྩ་བར། མཚམས་གཞན་ན་གནས་པ་ནི་གང་གི་ཡན་ལག་ཉིད་ཀྱང་མ་ཡིན་
ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རིན་ཆེན་ཕྲེང་བ་ལས། རྒྱལ་བ་དེའི་
གྲངས་ཀྱི་ཁ་སྐོང་བར་བྱེད་པ་ཉིད་མ་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་

སྟེ། རྩ་བར། འདི་ལ་མཚན་མི་མཐུན་པ་ཉིད་ནི་ཡན་ལག་མ་ཡིན་ནོ། །ཞེས་གསུངས་
པའི་ཕྱིར།  
གསུམ་པ་རུང་མཐུན་གཉིས་དགོས་ཏེ། ལྐུགས་གླེན་སྨྱོ་གསུམ་མ་ཡིན་པའི་ཐ་སྙད་
གསུམ་ལྡན་དང་། ལུས་ཐ་མལ་དུ་གནས་པ་དགོས་པའི་ཕྱིར་ཏེ། ཞུ་བ་ལས། སྨྱོན་པ་
དང་། སེམས་འཁྲུག་པ་དང་། ཚོར་བས་གཟིར་བ་དང་། གླེན་པ་དང༌། ལྐུགས་པ་དང་།
འོན་པ་དང་། གཉིད་ལོག་པ་དང་། སྙོམས་པར་འཇུག་པ་རྣམས་ཀྱིས་གྲགས་སུ་བཀང་
སྟེ། དགག་དབྱེ་བྱས་ན་བྱས་ཞེས་བགྱི་འམ། ཨུ་པ་ལི། དགག་དབྱེ་མ་བྱས་པ་ཞེས་བྱ་སྟེ།
དགེ་འདུན་འདས་པ་དང་བཅས་པར་རོ། །ཞེས་གསུངས་པའི་ཕྱིར། འདི་ལ་བྱིན་རླབས་
དང་བློ་བུར་དགག་དབྱེ་དང་ཡོངས་དག་འབུལ་བ་གསུམ་ཡོད་དོ། །འདི་དག་གི་ཞིབ་ཆ་
མཐའ་དཔྱོད་དུ་འཆད་དོ། །  
རྩ་བའི་ཁྱད་པར་གསུམ་པ་མ་མཐུན་པ་གཉིས་དང་བྲལ་དགོས་ཏེ། མ་འདུས་
(༨༦ན)པའི་མི་མཐུན་པ་དང་། འདུན་པ་ཕྱིར་བཟློག་གི་མི་མཐུན་པ་གཉིས་དང་བྲལ་
དགོས་པའི་ཕྱིར། དང་པོ་གྲུབ་སྟེ། མ་འདུས་པའི་མི་མཐུན་པ་སྐྱེད་པ་ལས་དེའི་མཚམས་
ནང་དུ་གཏོགས་པ་དང་ཁ་སྐོང་འོས་པ་དང་། ལུས་སམ་འདུན་པ་གང་རུང་གིས་ཀྱང་མ་
འདུས་པ་སྟེ། གསུམ་དང་། སྨྱོན་པའི་གནང་བ་མ་ཐོབ་པ་དང་། ཞེ་འགྲས་མ་ཡིན་པ་
དང་། མཚམས་དེར་ཡོད་པར་དགེ་འདུན་གང་རུང་ཡིད་གཉིས་ཟ་བ་ཡན་ཆད་དགོས་
པའི་ཕྱིར། དང་པོ་གྲུབ་སྟེ། རྩ་བར། དེའི་མཚམས་ཀྱི་ཁོངས་སུ་གཏོགས་པ་ཁ་སྐོང་བར་
འོས་པ། ལུས་སམ་དེ་ལ་འདུན་པས་འདུས་པར་རྗེས་སུ་མ་ཞུགས་པ་ཉིད་དང་། ཞེས་
གསུངས་པའི་ཕྱིར། གཉིས་པ་གྲུབ་སྟེ། རྩ་བར། མྱོས་པའི་གནང་བ་ཐོབ་པས་མི་མཐུན་
པ་ཉིད་དུ་མི་འགྱུར་རོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རྩ་བར། བསམ་

པ་ཐག་པ་ནས་བཙལ་ཏེ་གོབ་ལོབ་མ་བྱས་པ་ནི་དག་པའི་བྱེད་པ་ཡིན་ནོ། །ཞེས་
གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ། ཁྱད་པར་བརྒྱད་ལྡན་གྱི་དགེ་སློང་
གིས་ལས་འདི་མི་ཆགས་སམ་བྱར་མི་རུང་སོགས་སྨྲ་བ་དང་བྲལ་དགོས་པའི་ཕྱིར། ཁྱད་
པར་བརྒྱད་ཡོད་དེ། དེ་ལས་དེའི་མཚམས་ཁོངས་སུ་གཏོགས་པ་དང་། ཆོས་ལྡན་གྱི་
ཆད་ལས་བྱ་ཡུལ་མ་ཡིན་པ་དང་། སྤྱོད་ལམ་མ་ཉམས་པ་དང་། ལུས་ངག་རང་བཞིན་དུ་
གནས་པ་དང་། ངག་བསྡམ་པ་དང་། ཕྱིར་བཟློག་ཆགས་མི་ཆགས་མི་ཤེས་པ་མ་ཡིན་
པ་དང་། ཡུལ་དེ་ནང་ཞེ་འཁོན་མེད་པ་དང་། ཁ་བསྐང་འོས་པ་སྟེ་ཁྱད་པར་བརྒྱད་ལྡན་
ཅིག་གིས་དེ་ལྟར་སྨྲ་དགོས་པའི་ཕྱིར་ཏེ། རྩ་བར། ཕྱིར་ཟློག་བྱེད་པར་ཡང་གང་ལ་ལས་
དེ་བྱ་བ་དེ་ལས་གཞན་པས་གལ་ཏེ་མི་མཐུན་པ་དང་ལྡན་ན་སྤྱོད་ལམ་ལས་མ་ཉམས་པ་
དང་། རང་བཞིན་དུ་གནས་པ་དང་། ངག་ཡང་དག་པར་བསྡམས་པས་མངོན་པར་མི་
ཤེས་པ་དང་། ནང་དང་བཅས་པ་མ་གཏོགས་པ་ནི་མི་མཐུན་པ་ཉིད་དོ། །ཞེས་(༨༦བ)
གསུངས་པའི་ཕྱིར། 
གཉིས་པ་བརྗོད་པར་བྱེད་པ་ལས་མཁན་ནི་ཁྱད་པར་བཅུ་གསུམ་གྱི་སྟེང་དུ་ལས་
དེ་དང་དེ་བྱེད་པ་ལ་མཁས་པ་ཅིག་དགོས་ཏེ། མི་འདུག་བར་འགྲེང་བ་ནས་འཁྲུལ་བཅས་
པར་དང་ལྡན་པས་དེ་བྱ་མི་རུང་བའི་ཕྱིར། དེར་ཐལ། དེ་དག་གིས་ལས་བྱས་ཀྱང་མ་
ཆགས་པའི་ཕྱིར་ཏེ། རྩ་བར། དེ་དག་ནི་བྱེད་པ་པོ་ཉིད་མ་ཡིན་ནོ། །ཞེས་གསུངས་པའི་
ཕྱིར། དམིགས་བསལ་ལ་ཆགས་པ་ཡང་ཡོད་དེ། འདོན་པ་པ་མེད་ན། སྤོ་སྤྱོད་མགུ་སྤྱོད་
སྤོ་ལྡན་རྣམས་ཀྱིས་ཀྱང་སོ་ཐར་གྱི་མདོ་འདོན་པ་ཆགས་ཤིང་། དེ་བཞིན་དུ་མེད་ན་
ཚངས་སྤྱོད་ཀྱི་སྡོམ་པ་མ་གཏོགས་པའི་ལས་ཐམས་ཅད་ཆགས་པའི་ཕྱིར། དང་པོ་གྲུབ་
སྟེ། རྩ་བར། ལྷག་མ་དང་བཅས་པའི་ཕྱིར་བཅོས་པ་ལ་ཞུགས་པ་ནི་འདོན་པར་བྱེད་པ་

ཉིད་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ལུང་ལས། སྤོ་བ་བགྱིད་
པའི་དགེ་སློང་གིས་གནས་ནས་ཕྱུང་བ་བརྗོད་པར་བགྱིའམ། ཉེ་བར་གནས་པའི་སྡོམ་
པ་མ་གཏོགས་པར་ལས་ཐམས་ཅད་བྱས་པར་བརྗོད་པར་བགྱིའོ། །ཞེས་གསུངས་པའི་
ཕྱིར་དེ་དག་ལ་མཁས་པ་དགོས་ཏེ། ཚིག་ཕྱེད་ཀྱང་མ་འཁྲུལ་བར་བློ་ནས་ཐོན་དགོས་
དཔེ་ཐོག་ནས་མི་རུང་བར་བཤད་པའི་ཕྱིར་ཏེ། རྩ་བར། ལེགས་པར་ཐོན་པས་གདོན་
ཏེ། ཚིག་ཕྱེད་ཀྱང་མ་འཁྲུལ་བ་ཉིད་ནའོ། །ཞེས་པ་དང་ཊཱིཀྐ་ལས་ཀྱང་གྲུབ་བོ། །
གསུམ་པ་བསྒྲུབ་བྱ་དོན་གྱི་གཞི་ལ་གཉིས་སུ་ཡོད་དེ། བསྒྲུབ་བྱ་སེམས་ཅན་མིན་
པ་ལ་བྱ་བ་དང་། བསྒྲུབ་བྱ་སེམས་ཅན་ལ་བྱ་བ་གཉིས་སུ་ཡོད་པའི་ཕྱིར་ཏེ། འདུལ་བ་
བསྡུས་པ་ལས། དེ་དག་ཀྱང་གཞི་ལ་བརྟེན་པ་ཡིན་ཏེ། སེམས་ཅན་དུ་བགྲང་བ་དང་
སེམས་ཅན་དུ་བགྲང་བ་མ་ཡིན་པའོ། །ཞེས་གསུངས་པའི་ཕྱིར། 
དང་པོ་ལ་བཅུ་གཅིག་འདུལ་བ་བསྡུ་བར་བཤད་དེ། གསོ་སྦྱོང་གི་གནས་ལ་བློ་
མཐུན་དང་། གསོ་སྦྱོང་གི་གནས་ཀྱི་སྡོམ་པ་སྦྱིན་པ་དང་། མཚམས་པོ་ཆེ་གཅོད་པ་དང་།
དེ་(༨༧ན)བཀྲོལ་པ་དང་། མཚམས་བུ་ཆུང་གཅོད་པ་དང་། དེ་བཀྲོལ་བ་དང་། རུང་ཁང་
བློ་མཐུན་བྱ་བ་དང༌། དེ་བཀྲོལ་བ་དང་། མཚམས་ལས་མི་འབྲལ་བའི་གནང་བ་སྦྱིན་པ་
དང་། སྲ་བརྐྱང་གདིང་བའི་བློ་མཐུན་དང་། སྲ་བརྐྱང་དབྱུང་བ་དང་། བཅུ་གཅིག་ཡོད་
ཅིང་། དེ་དག་གི་གཞི་ས་ཕྱོགས་རུང་བ་ཚད་ལྡན་སོགས་དགོས་པའི་ཕྱིར། ལས་དེ་དག་
གི་གཞིའི་ཡུལ་བསྡུས་ན་གསུམ་དུ་འདུ་སྟེ། གསོལ་བ་འབའ་ཞིག་པའི་ཡུལ་དང༌།
གསོལ་གཉིས་ཀྱི་དང་། གསོལ་བཞིའི་ཡུལ་གསུམ་ཡོད་པའི་ཕྱིར། དང་པོ་ནི། གསོལ་
བ་འབའ་ཞིག་པའི་ལས་ཀྱིས་ཤི་བའི་ཡོ་བྱད་བྱིན་གྱིས་རློབ་པ་ལྟ་བུ་དང་། གཉིས་པ་ནི།
གསོལ་གཉིས་ཀྱིས་མཚམས་ཆེ་ཆུང་བཅད་པ་དང་གནས་ལ་བློ་མཐུན་ལྟ་བུ་དང༌།

གསུམ་པ་ནི་། གསོལ་བཞིས་སྲ་བརྐྱང་དབྱུང་བ་ལྟ་བུ་ཡིན་པའི་ཕྱིར། གཉིས་པ་ཡོད་དེ།
ཁྱིམ་པའི་རྟེན་ལ་དང་། རབ་བྱུང་གི་རྟེན་ལ་བྱ་བ་གཉིས་ཡོད་པའི་ཕྱིར། དང་པོ་ལ་ལྷུང་
བཟེད་ཁ་དབུབ་པ་དང་། དེ་བསྲང་བ་དང་། ཁྱིམ་གྱི་བསླབ་པའི་སྡོམ་པ་སྦྱིན་པ་དང༌།
དེ་བག་ཡངས་སུ་བྱ་བ་དང་། མུ་སྟེགས་ཀྱི་གནས་པ་སྦྱིན་པ་ལྔ་ཡོད་ཅིང༌། དེ་དག་གཞི་
སོ་སོའི་མཚན་ཉིད་ལྡན་པ་དགོས་ཏེ། མ་ཚངས་ན་ལས་མི་ཆགས་པའི་ཕྱིར་ཏེ། དཔེར་
ན། ལྷུང་བཟེད་ཁ་དབུབ་པའི་གཞི་ཁྱིམ་པ་ཡིན་པ། རབ་བྱུང་ལ་སྐུར་པ་འདེབས་ཅིང་སྤྱོ་
བ་ཡིན་པ། རང་བཞིན་དུ་གནས་པ། རང་གི་ཕྱོགས་གཏོགས་ཡིན་པ། སྔར་ལྷུང་བཟེད་
བུབ་ཟིན་མ་ཡིན་པ་དགོས་ཀྱི་བུབ་ཟིན་ལ་མི་ཆགས་པ་ལྟར་ལས་ཐམས་ཅད་ལ་འདྲ་
བའི་ཕྱིར་ཏེ། ལུང་ལས། བཙུན་པ་བསྡིགས་པའི་ལས་བགྱིས་པ་ལ་བསྡིགས་པའི་ལས་
བགྱིས་ན༌ལས་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །ཞེས་པ་ན། དེ་བཞིན་
དུ་ལས་ཐམས་ཅད་ཀྱང་འཁོར་ལོ་བརྒྱུད་བཞིན་དུ་བྱའོ། །ཞེས་གསུངས་པའི་ཕྱིར།
གཉིས་པ་ཡོད་དེ། བསྙེན་རྫོགས་ཀྱི་རྟེན་ལ་བྱ་བ་དང་། བསྙེན་པར་མ་རྫོགས་
པའི་རྟེན་ལ་བྱ་བ་གཉིས་ཡོད་པའི་ཕྱིར། དང་པོ། རྩ་བའི་དབྱེ་བ། སྦྱིན་པའི་དང་། བསྐོ་
བའི་དང་། མཐུན་(༨༧བ)པའི་དང་། བྱིན་གྱིས་བརླབས་པའི་དང་། ཡོ་བྱད་སྦྱིན་པའི་
དང་། རྗེས་སུ་གནང་བའི་དང་། རང་གི་དོན་ལ་སྦྱར་བའི་དང༌། རབ་ཏུ་བྱུང་བ་ལ་མཁོ་
བ་བཞག་པའི་བར་བརྒྱད་དང་། ཡན་ལག་གི་དབྱེ་ན་བརྒྱ་དང་ཉི་ཤུ་ཡོད་དེ། སྦྱིན་པའི་
ལས་ཞེ་བརྒྱད་དང་། བསྐོ་བའི་ལས་སོ་གསུམ་དང་། མཐུན་པའི་ལས་བཅུ་གསུམ་
སོགས་ཡོད་དལ། དེ་དག་གི་བསྒྲུབ་བྱའི་མཚན་ཉིད་ཀྱང་ཚངས་དགོས་པའི་ཕྱིར།
གཉིས་པ་བསྙེན་པར་མ་རྫོགས་པའི་རྟེན་ལ་བྱ་བ་གཉིས་ཡོད་དེ། སྦྱིན་པ་བསྙེན་
པར་རྫོགས་པའི་སྡོམ་པ་སྦྱིན་པ་དགེ་སློབ་མའི་སྡོམ་པ་སྦྱིན་པ་སོགས་སྦྱིན་པའི་ལས་

གྲངས་གཞུག་དང་བཟློག་སྒོ་སོགས་ཡོད་ལ། དེ་དག་གི་བསྒྲུབ་བྱ་ལ་ཡང་མཚན་ཉིད་
ཚང་དགོས་པའི་ཕྱིར་ཏེ། ལུང་ལས། རབ་ཏུ་བྱུང་ཞིང་བསྙེན་པར་མ་རྫོགས་པ་རྣམས་
ལ་ཡང་དེ་དག་བྱ་བ་ཉིད་དོ། །ཞེས་གསུངས་པའི་ཕྱིར།
གཉིས་པ་ལས་ཆགས་པ་བསམ་པའི་ཁྱད་པར་ཡོད་དེ། འདུ་ཤེས་དང་ཀུན་སློང་
གི་ཁྱད་པར་གཉིས་ཡོད་པའི་ཕྱིར། དང་པོ་ཡོད་དེ། དགེ་འདུན་དང་ལས་བྱེད་ཀྱིས་ལས་
དེ་རུང་བའི་མཚན་ཉིད་དུ་འདུ་ཤེས་པ་དང་སེམས་ཅན་ལ་བྱེད་པའི་ཚེ་བསྒྲུབ་བྱས་ཀྱང་
ཕལ་ཆེར་ལས་དེ་བྱས་སོ་སྙམ་དུ་འདུ་ཤེས་དགོས་པའི་ཕྱིར། ཀུན་སློང་གི་ཁྱད་པར་
ཡོད་དེ། ལས་བྱེད་དམ་དགེ་འདུན་གང་གཙོ་ཆེ་ལས་དེ་བྱེད་འདོད་ཀྱི་བསམ་པ་རྒྱུན་མ་
ཆད་པ་དགོས་པའི་ཕྱིར་ཏེ། རྩ་བར། བཞད་གད་ཀྱི་དངོས་པོ་ནི་གང་གིར་ཡང་མི་འགྱུར་
རོ། །ཞེས་དང་། བཏང་བ་ཡང་ངོ་། །ཞེས་གསུངས་པའི་ཕྱིར།
གསུམ་པ་ལས་བརྗོད་པའི་ཆོ་གའི་ཁྱད་པར་གསུམ་ཚང་དགོས་ཏེ། བརྗོད་པ་ཚང་
བ་དང་། བརྗོད་པ་མ་ནོར་བ་དང་། བརྗོད་པ་མ་འཁྲུགས་པ་གསུམ་དགོས་པའི་ཕྱིར།
དང་པོ་གྲུབ་སྟེ། གསོལ་བའི་ལས་ལ་གསོལ་བ་ཚང་བ་དང་། གསོལ་གཉིས་ཀྱི་ལས་ལ་
གསོལ་པ་གཅིག་དང་། བརྗོད་པ་གཅིག་ཚང་བ་དང་། གསོལ་བཞིའི་ལས་ལ་གསོལ་བ་
གཅིག་དང་བརྗོད་པ་གསུམ་ཚང་(༨༨ན)དགོས་པའི་ཕྱིར། དེར་ཐལ། དེ་དག་ཚར་ལྷག་
པ་དང་གནས་ལ་བློ་མཐུན་ལྟ་བུའི་གསོལ་གཉིས་ལ་གསོལ་བཞི་བྱས་པ་ལ་ལས་ཆགས་
ཀྱང་ཉེས་བྱས་འབྱུང་བའི་ཕྱིར་ཏེ། རྩ་བར། བརྗོད་པ་ལག་པ་དག་གིས་ནི་མ་བྱས་པ་
ཉིད་མ་ཡིན་ནོ་ཉམས་ན་མ་བྱས་པ་ཉིད་དོ། །ཞེས་གསུངས་པའི་ཕྱིར། དེར་མ་ཟད་
དམིགས་བསལ་ཡོད་དེ། ལས་གསུམ་པོ་རེ་རེ་ལ་ཡང་ཚིག་གི་གཙོ་བོ་མ་ཉམས་ན་ཡན་
ལག་ཉམས་ཀྱང་ཆགས་པ་ཡོད་པའི་ཕྱིར་ཏེ། རྩ་བར། དགོངས་སུ་གསོལ་ཞེས་བྱ་བ་ལ་

སོགས་པ་ནི་ཕ་རོལ་གྱི་སེམས་གཏད་པ་ཉིད་གཙོ་བོ་ཡིན་ནོ། །ཞེས་གསུངས་པའི་ཕྱིར།
གཙོ་བོ་ཆད་ན་མི་སྐྱེ་བ་དང་ཆོ་ག་ཉེས་མེད་ཀྱི་བསྙེན་རྫོགས་ལ་མཁན་པོ་དང་
དགེ་འདུན་དང་བསྒྲུབ་བྱ་གསུམ་གང་རུང་གི་མིང་ཆད་ན་མི་སྐྱེ་བ་ལྟ་བུ་ཡིན་པའི་ཕྱིར་
ཏེ། རྩ་བར། དེ་གཉིས་ཀྱི་མིང་མ་བརྗོད་ན་ཡང་མི་སྐྱེའོ། །དགེ་འདུན་གྱི་ན་ཡང་དེའི་སྐྱེ་
གནས་ཀྱི་མི་སྐྱེའོ། །ཞེས་གསུངས་པའི་ཕྱིར། ཉེས་མེད་ཀྱི་ལས་ཆགས་པ་ཚིག་ཕྱེད་ཀྱང་
མ་ཆད་པ་དགོས་སོ། །རྩ་རྟགས་གཉིས་པ་བརྗོད་པ་མ་ནོར་བ་དགོས་པ་གྲུབ་སྟེ། ལས་
གསུམ་གྱི་གོང་མ་གོང་མའི་སྒྲུབ་རྒྱུ་འབའ་ཞིག་པ་ལྟ་བུ་འོག་མས་བྱས་ཀྱང་མི་ཆགས།
ལས་ཀྱི་རིགས་ནོར་ན་ཡང་མི་ཆགས། ལས་ཀྱི་མ་བུ་ནོར་ན་ཡང་མི་ཆགས་པའི་ཕྱིར།
དང་པོ་གྲུབ་སྟེ། རྩ་བར། དེས་བྱ་བ་ལས་མ་ཡིན་པས་མི་ཆགས་སོ། །ཞེས་དང་། ལུང་
ལས། བསྙེན་པར་རྫོགས་པར་བགྱི་བ་ལས་གསོལ་བ་དང་བཞིའི་ལས་མི་བགྱིད་ན་
བསྙེན་པར་རྫོགས་ཞེས་བརྗོད་པར་བགྱིའམ། བསྙེན་པར་རྫོགས་ཞེས་བརྗོད་པར་བགྱི།
བཀའ་སྩལ་བ། བསྙེན་པར་མ་རྫོགས་པར་བརྗོད་པར་བགྱིའོ། །ཞེས་གསུངས་པའི་
ཕྱིར། འདི་ལས་ཐམས་ཅད་ལ་འདྲ། གཉིས་པ་གྲུབ་སྟེ། ལས་ཀྱི་རིགས་ནོར་པ་རྣམ་
དག་གི་ལས་ལ་དམའ་དབབ་ཀྱི་ལས་བྱས་པ་དང༌། ཆད་པའི་ལས་ལ་རྣམ་དག་གི་ལས་
མགུ་དབྱུང་གི་ལས་བྱས་ཀྱང་མི་ཆགས་པའི་ཕྱིར་(༨༨བ)ཏེ། ལུང་ལས། བཙུན་པ་མ་
མཐོང་བའི་སླད་དུ་སྔངས་པའི་ལས་སུ་འོས་པ་ཞིག་ལ་བསྡིགས་པ་དང་སྨད་པ་དང་
བསྐྲད་པ་དང་སླར་བསྡུམ་པའི་ལས་བགྱིད་ན་ལས་བགྱིས་པ་ཞེས་བགྱི་འམ། ཨུ་པ་ལི།
མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། སྤངས་པའི་ལས་ནི་གཞན། དམའ་
དབབ་པའི་ལས་ནི་གཞན་ནོ། །བཙུན་པ། མ་མཐོང་བའི་སླད་དུ་སྤངས་པའི་ལས་སུ་
འོས་པ་ཞིག་ལ་ཆད་པས་བཅད་པ་དང་། ཡིད་མགུ་བ་དང་དབྱུང་བའི་ལས་བགྱིས་ན།

བགྱིས་པ་ཞེས་བགྱི་འམ། ཨུ་པ་ལི། མ་བྱས་པ་ཞེས་བྱ་སྟེ། དེ་ཅིའི་ཕྱིར་ཞེ་ན། ཨུ་པ་ལི།
སྤངས་པའི་ལས་ནི་གཞན། རྣམ་པར་དག་པའི་ལས་ནི་གཞན་ནོ། །ཞེས་གསུངས་པའི་
ཕྱིར། འདི་ཡང་ཀུན་ལ་རིགས་པ་བསྒྲེ། གསུམ་པ་གྲུབ་སྟེ། རྣམ་དག་གི་ལས་ཀྱི་གསོལ་
བ་དང་ལས་གཞན་སྤང་བའི་བརྗོད་པ་བྱས་ན་མི་ཆགས་པའི་ཕྱིར་ཏེ། ལུང་ལས། ལས་
གཞན་གྱི་གསོལ་བ་བགྱིས་ལ་ལས་གཞན་གྱིས་བསྒྲགས་ན། ལས་བགྱིས་པ་ཞེས་
བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་བཅས་
པར་རོ། །ཞེས་གསུངས་པའི་ཕྱིར།
འདི་ལ་དེར་བསམས་ནས་དེ་དང་རིགས་མཐུན་པ་གཞན་བྱས་ན་ལས་ཕན་ཚུན་
ནོར་ཡང་ཆགས་ལ་མ་བསམ་ན་མི་ཆགས་པའི་ཕྱིར་ཏེ། ལུང་ལས། བཙུན་པ། ཆད་པས་
བཅད་པར་འོས་པ་ཞིག་ལ་ཡིད་མགུ་བ་དབྱུང་བའི་ལས་བགྱིས་ན། ལས་བགྱིས་པ་
ཞེས་བགྱིའམ། ཨུ་པ་ལི། བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། འདི་ཐམས་
ཅད་ནི་རྣམ་པར་དག་པའི་ལས་སོ། །ཞེས་གསུངས་པའི་ཕྱིར། དེ་བཞིན་དུ་ཕ་མའི་ཆོ་ག་
ཕན་ཚུན་ནོར་བ་དང་ཕ་མའི་མིང་ངམ་རྟགས་ནོར་བ་སོགས་ལའང་སྐྱེ་ལ་ཉེས་བྱས་དང་
གཙོ་བོའི་དོན་ལ་ཚིག་ནོར་ནའང་མི་སྐྱེ་བ་དཔེར་ན། བསྙེན་པར་རྫོགས་པར་མི་མཛད་
དོ་བརྗོད་ན་མི་སྐྱེ་བ་ལྟ་བུ་ལྷག་མ་ལའང་སྐྱེ་ཚུལ་ཤེས་པར་བྱ་དགོས ། །
རྩ་རྟགས་གསུམ་པ་(༨༩ན)བརྗོད་པའི་ཆོ་ག་མ་འཁྲུག་པ་ལ་གསུམ་དགོས་ཏེ། སྤྱོད་
ལམ་མ་འཁྲུག་པ་དང་། ལས་ཀྱི་གོ་རིམ་མ་འཁྲུག་པ་དང་། ཚིག་མ་འཁྲུག་པ་གསུམ་
དགོས་པའི་ཕྱིར། དང་པོ་ཡོད་དེ། འདུག་པ་དང་། བླ་གོས་ཀྱིས་ཕྲག་པ་གཡས་མ་
བཏུམ་པ་དང་། ཁ་བཏུམ་སོགས་མ་ཡིན་པ་དང་། ལག་པ་ཐལ་མོ་བསྣོལ་བ་རྣམས་
དགོས་ཞིང་དེ་དག་མ་བྱས་ན་སྤྱོད་ལམ་འཁྲུག་པ་ཡིན་པའི་ཕྱིར་ཏེ། ལུང་ལས། ལས་

ཐམས་ཅད་ལ་འདུག་ལ་འདི་སྐད་ཅེས་བརྗོད་པར། ཞེས་དང་། རྩ་བར། འདུག་པ་ཉིད་
ཀྱིས་སོ། །ཞེས་དང་། དགེ་སློང་དག་འདུས་པ་ཉིད་ན་བླ་གོས་ཕྲག་པ་གཅིག་ཏུ་བྱས་པ་
ཉིད་དོ། །ཞེས་དང་། ཐལ་མོ་བསྣོལ་ཏེ་བཅང་ངོ་། །ཞེས་གསུངས་པའི་ཕྱིར། རྩ་བར།
མི་འདུག་པར་འགྲེང་བ་ནི་ཁ་བསྐོང་མ་ཡིན་ཏེ། དེ་བརྩམས་པ་འགྲོ་བའི་སེམས་ཀྱིས་
བཏང་བ་ནི་སྤྱོད་ལམ་ལས་ཉམས་པ་ཡིན་ནོ། །ཞེས་གསུངས་པའི་ཕྱིར། ཆོ་གའི་དངོས་
གཞི་མ་རྫོགས་པར་བགྲེང་བས་སྤྱོད་ལམ་ཉམས་ན་ལས་དེ་ལ་གྲངས་མ་ཚང་ན་མི་
ཆགས་ལ་ཚང་ན་ཆགས་ཏེ། རྩ་བར། བྱེད་པ་ཉིད་ན་སོང་ན་ཆོ་ག་མ་རྫོགས་པ་རྣམ་པར་
འཁྲུག་པ་ཉིད་དོ། །ལས་དེ་ལ་དགེ་འདུན་གྱི་ཆེད་དག་དུ་ལོངས་པ་རྣམས་མ་ལུས་པ་
ཉིད་ན་རྫོགས་པའོ། །ལུས་པ་ཉིད་ན་མི་འགྱུར་རོ། །ཞེས་གསུངས་པའི་ཕྱིར།  
འདིའི་དམིགས་བསལ་ལ་འགྲོ་དུས་ཀྱང་ལས་ཆགས་པ་ཡོད་པར་བཤད་ཟིན།
གཉིས་པ་གྲུབ་སྟེ། ལས་ཀྱི་ངོ་བོ་བརྗོད་པ་དང་བྱེད་པ་བརྗོད་པའི་གོ་རིམ་འཁྲུགས་ན་
ལས་མི་ཆགས་ཉེས་བཅས་ཡིན་ལ། དོན་གྱི་གོ་རིམ་འཁྲུགས་ཀྱང་གོ་བ་ལ་མི་གནོད་ན་
ལས་ཆགས་པའི་ཕྱིར་ཏེ། རྣམ་བཤད་ལས། གོ་རིམ་འཁྲུགས་པ་དེ་ནི་མི་བྱ་བ་ཉིད་
དོ། །ཞེས་དང་། རྩ་བར། དོན་གྱི་སྐབས་དག་གི་གོ་རིམ་འཁྲུགས་པས་ནི་མི་ཆགས་པ་
མ་ཡིན་ནོ། །ཞེས་གསུངས་པའི་ཕྱིར། 
བཞི་པ་ལས་ཉམས་སུ་མྱོང་ཚུལ་ཡོད་དེ། གང་ཟག་གང་གིས། ཚད་ཇི་ཙམ་དུ་མྱོང་
བ། ཤེས་པ་(༨༩བ)གང་གིས་མྱོང་བ་གསུམ་ཡོད་པའི་ཕྱིར། དང་པོ་གྲུབ་སྟེ། ལས་དེ་ལ་
དགེ་འདུན་ཚད་གང་དགོས་ཐམས་ཅད་ཀྱི་ལས་དེ་གོ་མྱོང་དགོས་ལ་མ་གོ་ན་མི་ཆགས་
པའི་ཕྱིར་ཏེ། རྩ་བར། རང་གི་འོས་པའི་དགེ་འདུན་གྱིས་ཉམས་སུ་མྱོང་བ་མ་གྲུབ་པ་
ཉིད་ན་མ་ཡིན་ནོ། །ཞེས་གསུངས་པའི་ཕྱིར། འདིས་གྲངས་ཚང་བ་ཙམ་གྱིས་ཐོས་ལ་

ལྷག་མའི་མ་ཐོས་ཀྱང་ཆགས་པ་འདྲ་མ་འདུས་པའི་མི་མཐུན་པར་མི་འགྲོ་ཚུལ་ཤེས་
སོ། །གཉིས་པ་གྲུབ་སྟེ། གསོལ་བ་དང་གསོལ་གཉིས་དང་གསོལ་བཞི་གསུམ་ཀའི་
གསོལ་བ་ཙམ་དགེ་འདུན་གྱིས་གྲུབ་ན་གྲུབ་པ་ཡིན་ཏེ། བརྗོད་པ་དག་ལ་ཡང་གསོལ་
བའི་བརྗོད་དོན་གཙོ་བོར་ཁྱབ་པའི་ཕྱིར་ཏེ། རྩ་བར། གསོལ་བ་ཐོས་ན་དེ་གྲུབ་པ་ཉིད་
ཡིན་ནོ། །ཞེས་གསུངས་པའི་ཕྱིར། ཁ་ཅིག་གིས་འདི་ཕྱིན་ཅི་ལོག་བྱས་སོ། ། 
གསུམ་པ་གྲུབ་སྟེ། རྣ་བས་ཚིག་མ་ཐོས་ཀྱང་དོན་གོ་ན་ལས་དེ་ཆགས་པའི་ཕྱིར་ཏེ།
ས་ག་ལྷས། འོན་པས་ཀྱང་ནི་གོ་གྱུར་ན། །ལས་བརྗོད་པ་ནི་མི་ཐོས་ཀྱང་། །ཞེས་དང་།
ཞུ་བ་ལས། བཙུན་པ་གཉིད་ཀྱིས་ལོག་པ་ཞིག་ལ་ལས་བགྱིས་པ། ལས་བགྱིས་པ་ཞེས་
བགྱིའམ། ཨུ་པ་ལི། དེ་སྟེ། ལུས་དང་ངག་གིས་དམིགས་ནས་གསོལ་བ་དང་ལས་བྱེད་
པའི་ཚེ་གཉིད་ཀྱིས་ལོག་ན་ལས་བྱས་པ་ཞེས་བྱའོ། །དེ་བཞིན་དུ་མྱོས་པ་དང་། ར་རོ་བ་
དང༌། སྙོམས་པར་འཇུག་པ་རྣམས་ལ་ཡང་བརྗོད་པར་བྱའོ། །ཞེས་གསུངས་པའི་ཕྱིར།
འདི་བསྒྲུབ་བྱ་ལ་མ་ངེས་ཏེ། སེམས་ཅན་མ་ཡིན་པ་ལ་བྱ་བ་ཐམས་ཅད་དང་། གྲགས་བ་
ཙམ་གྱིས་ནན་ཏུར་དང་། མངོན་དུ་མ་གྱུར་བའི་ལས་བཅུ་དང་། འཕྲིན་ཆོག་ལ་བསྒྲུབ་
བྱས་ལས་དེ་མ་མྱོང་ཀྱང་ལས་འཆགས་པ་མི་འགལ་བའི་ཕྱིར་རོ། །ཞིབ་ཆ་མང་ངོ་། །
ལྔ་པ་ལས་ཆགས་པའི་དུས་ཡོད་དེ། ལས་རང་རང་གི་བརྗོད་པ་འོག་མ་མེད་པ་
དེའི་ཚིག་གི་སུམ་གཉིས་བརྗོད་པའི་ཚེ་འཆགས་པའི་ཕྱིར་ཏེ། རྩ་བར། འོག་མ་མེད་པ་
ལའོ། །ཞེས་གསུངས་(༩༠་ན)པའི་ཕྱིར། ཁྱབ་སྟེ། འོག་མ་ནི་བརྗོད་པ་མིན་པའི་ཚིག་
དང་དོན་གང་ལའང་མི་རུང་བའི་ཕྱིར། དེ་ཡང་ཡིན་ཏེ། རང་གི་འོག་ན་བརྗོད་པ་མེད་
པའི་གསོལ་བ་འམ་བརྗོད་པ་དེའི་ངོ་བོ་དང་བྱ་བ་བརྗོད་པ་རྫོགས་ནས་བྱེད་པ་བརྗོད་
པའི་སྐབས་སུ་སྐྱེ་བའི་ཕྱིར་ཏེ། རྩ་བར། ཚིག་ཕལ་ཆེར་བྱས་པ་ཉིད་ན་བྱས་པ་ཉིད་

དོ། །མཚན་མ་དག་མ་བརྗོད་པ་ཉིད་ན་མ་བཅད་པ་ཡིན་ནོ། །ཞེས་གསུངས་པའི་ཕྱིར།
ལས་གསུམ་ཀ་ལ་ངོ་བོ་དང་བྱ་བ་དང་བྱེད་པ་བརྗོད་པའི་ཚུལ་ཤེས་པར་བྱའོ།
གཉིས་པ་ལས་ཀྱི་རྣམ་གཞག་བཤད་པ་ལ་ལྔ་ཡོད་དེ། ལས་ཀྱི་དབྱེ་བ་དང་། བསྡུ་
བ་དང་། སོ་སོའི་དབྱེ་བ། བརྟེན་གང་ལ་ལས་གང་བཞག་པ་དང་། ལས་ཀྱི་གྲངས་ངེས་
ལ་དཔྱོད་པ་ལྔར་ཡོད་པའི་ཕྱིར། དགེ་འདུན་གྱི་སྒྲུབ་བྱའི་ལས་བརྒྱ་རྩ་གཅིག་ཡོད་དེ།
ལུང་གཏམ་གྱི་གཞི་ལས། བཙུན་པ་ལས་དུ་དག་མཆིས། ཉེ་བར་འཁོར། བརྒྱ་རྩ་གཅིག་
གོ །ཞེས་གསུངས་པའི་ཕྱིར།།
 
གཉིས་པ་ནི། ལས་བརྒྱ་རྩ་གཅིག་པོ་དེ་དག་བསྡུས་ཚུལ་གསུམ་ཡོད་དེ། ཐོགས་
མེད་ཀྱིས་བསྒྲུབ་བྱའི་གཞིའི་སྒོ་ནས་གསུམ་དང་། དུལ་ལྷས་ལས་རིགས་ཀྱི་སྒོ་ནས་
བཅུ་བཞིར་བཤད་པ་ལྟར་འདུ་བའི་ཕྱིར། དང་པོ་གྲུབ་སྟེ། དེ་རྣམས་བསྒྲུབ་བྱའི་སྒོ་ནས་
སེམས་ཅན་དང་སེམས་ཅན་མ་ཡིན་པ་ལ་བྱ་བ་གཉིས་སུ་ངེས་པར་བཤད་ཟིན་པའི་
ཕྱིར། གཉིས་པ་གྲུབ་སྟེ། དེ་རྣམས་ངོ་བོའི་སྒོ་ནས་གསོལ་བ་དང་། གསོལ་གཉིས་དང་།
གསོལ་བཞིའི་ལས་གསུམ་དུ་འདུ་བའི་ཕྱིར་ཏེ། ལུང་གཏམ་གྱི་གཞི་ལས། བཙུན་པ་
ལས་དུ་དག་གིས་ཡང་ཐམས་ཅད་བསྡུས་ལགས །ཉེ་བར་འཁོར། གསུམ་དག་གིས་ཏེ།
གསུམ་གང་ཞེ་ན། གསོལ་བའི་ལས་དང། གསོལ་བ་དང་གཉིས་ཀྱི་ལས་དང༌། གསོལ་
བ་དང་བཞིའི་ལས་སོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ལས་བརྒྱ་(༩༠་བ)
རྩ་གཅིག་ལས་གསོལ་བཞིའི་ལས་སུམ་ཅུ་པོ་རྣམས་ཆད་ལས་དང་བསྒོ་ལས་དང་རྩོད་
པ་ཞི་བའི་ལས་དང་། ས་གོང་མར་སྤོ་བའི་ལས་དང་དགེ་འདུན་ལ་མཁོ་བ་བཞག་དབྱུང་
གི་ལས་ལྔར་འདུ་བའི་ཕྱིར་ཏེ། དུས་ལྷས། ཆད་པ་དང། བསྒོ་བ་དང་། རྩོད་པ་ཞི་བར་
བྱ་བ་དང་། ས་གོང་མར་སྤོ་བ་དང། དགེ་འདུན་ལ་མཁོ་བ་རྣམ་པར་བཞག་པ་དབྱུང་བ་

དག་ལ་ནི་གསོལ་བ་བརྗོད་པ་གསུམ་དང་བཅས་པའོ། །ཞེས་གསུངས་པའི་ཕྱིར།  
གཉིས་པ་གྲུབ་སྟེ། གསོལ་གཉིས་ཀྱི་ལས་ཞེ་བདུན་པོ་དག་བསྐོ་པ་དང་། རབ་བྱུང་
ལ་མཁོ་བ་རྣམ་པར་བཞག་པའི་ལས་གཉིས་སུ་འདུ་བའི་ཕྱིར། དེར་ཐལ། བསྐོ་བའི་ལས་
ལ་བསྐོ་བ་དང་བློ་མཐུན་སོ་གཅིག་འདུ་ཞིང་། མཁོ་བཞག་གི་ལས་ལ་དཀྱིལ་འཁོར་
བའི་མཚམས་གཅོད་པ་སོགས་བཅུ་དྲུག་འདུ་བའི་ཕྱིར་ཏེ། དུལ་ལྷས། བསྐོ་བ་དང་།
རབ་ཏུ་བྱུང་བ་ལ་མཁོ་བ་རྣམ་པར་བཞག་པའི་བྱ་བ་དག་ལ་ནི་བརྗོད་པ་གཅིག་དང་
བཅས་པའོ། །ཞེས་གསུངས་པའི་ཕྱིར། ཊིཀྐ་ལས་ཀྱང་། བསྐོ་བ་ཞེས་བྱ་བས་ནི་བསྐོ་
བ་དང་བློ་མཐུན་པར་བྱ་བའི་ལས་སུམ་ཅུ་རྩ་གཅིག་བསྟན་ཏེ། ཞེས་དང་། རབ་ཏུ་བྱུང་
བ་ལ་མཁོ་བ་རྣམ་པར་གཞག་པའི་བྱ་བ་ཞེས་བྱ་བས་ནི་རབ་ཏུ་བྱུང་བ་ལ་མཁོ་བ་རྣམ་
པར་བཞག་པ་བཅུ་དྲུག་བསྟན་ཏེ། ཞེས་གསུངས་པའི་ཕྱིར། གསུམ་པ་གྲུབ་སྟེ། འབའ་
ཞིག་བ་ཉེར་བཞི་པོ་རྗེས་གནང་དང་། དགེ་འདུན་གྱི་བྱིན་གྱིས་བརླབས་པ་དང་། སྦྱིན་
པ་དང་། རང་དོན་ལ་སྦྱར་བ་དང་། བགྲང་བ་དང་། ཁྱིམ་པའི་དོན་ལ་བཞག་པ་དང་།
དབྱུང་བའི་ལས་བདུན་གྱིས་བསྡུས་པའི་ཕྱིར་ཏེ། དུལ་ལྷས། རྗེས་སུ་གནང་བ་དང་།
དགེ་འདུན་གྱི་བྱིན་གྱིས་བརླབས་པ་དང་། སྦྱིན་པ་དང་། རང་གི་དོན་ལ་སྦྱར་བ་དང་།
བགྲང་བ་དང་། ཁྱིམ་པའི་དོན་རྣམ་པར་བཞག་པར་བྱ་བ་དང་། དབྱུང་བ་དག་ནི་འབའ་
ཞིག་གོ །ཞེས་གསུངས་པའི་ཕྱིར།  
གསུམ་པ་ནི་ལུང་གཏམ་གྱི་གཞི་ལྟར། དེ་གསུམ་སོ་སོའི་དབྱེ་བ་(༩༡ན)ཡོད་དེ།
གསོལ་བའི་ལས་ཉེར་བཞི། གསོལ་གཉིས་ཀྱི་ལས་བཞི་བཅུ་ཞེ་བདུན། གསོལ་བཞིའི་
ལས་སུ་བཅུ་ཡོད་པའི་ཕྱིར། དང་པོ་གྲུབ་སྟེ། གསང་སྟོན་བསྐོ་བའི་ལས་དང་། དགེ་
འདུན་གྱི་ནང་དུ་བར་ཆད་དྲི་བར་གསོལ་བའི་ལས་དང་། གསོ་སྦྱོང་གི་སོ་ཐར་འདོན་

བྱེད་ཀྱི་གསོལ་བའི་ལས་དང་། གསོ་སྦྱོང་གི་ཚེ་ལྟུང་བ་བྱིན་གྱིས་རློབ་པའི་ལས་བཞི་སྟེ།
དགེ་འདུན་གྱི་ཐུན་མོང་བ་དང༌། ཡིད་གཉིས་དང་། ལྟུང་བར་རྩོད་པ་དང་། ལྟུང་བར་
ངེས་ཀྱང་གང་ཡིན་མ་ངེས་པ་བཞི་བྱིན་གྱིས་རློབ་པའི་གསོལ་ལས་བཞི་དང་། དགག་
དབྱེ་ལ་ལྔ་སྟེ་དགག་དབྱེའི་ལས་དང་དེ་དུས་ཀྱི་ལྟུང་བ་བཞི་གསོལ་བས་བྱིན་རླབས་ཀྱི་
ལས་བཞི་དང་དབྱར་ཁས་ལེན་དང་། ཚུལ་ཤིང་འབྲིམ་པ་གསོལ་བ་གཅིག་དང་། ཤི་
བའི་རྫས་བགོ་བ་འམ་ཡོད་པ་བྱིན་རླབས་ཀྱི་གསོལ་བ་གཅིག་དང་། སྲ་བརྐྱང་གཏད་
པ་འམ་ཆོས་གོས་ངན་པར་དགེ་འདུན་གྱིས་གོས་སྟེར་བའི་གསོལ་བ་གཅིག་དང་། སྡིག་
ལྟ་ཅན་གྱི་གནས་ངན་ལེན་སྤྱོད་པ་ཁྱིམ་རྣམས་སུ་སོ་སོར་གོ་བར་བྱེད་དུ་གཞུག་པའི་
གསོལ་བ་དང་། གྲངས་གཞུག་བཞི་སྟེ་ཞལ་ཏ་བར་བཤེས་ངོར་འཕྱ་བའི་དང༌། ཟུར་
གྱིས་འཕྱ་བའི་དང་། བསྒོ་བ་རྣར་གཟོན་པའི་དང་། ཅང་མི་སྨྲ་བས་རྣ་ལ་གཟོན་པའི་
གྲངས་གཞུག་གི་གསོལ་བ་བཞི་ཁྱིམ་པའི་ལོངས་སྤྱོད་ཆུང་ངུར་སོང་བའི་སྦྱིན་བདག་གི་
ཟས་མི་ལེན་པའི་བསླབ་པ་སྟེར་བའི་དེ་ཡང་། ཡང་དེ་འདྲ་བ་གཞིག་པའི་དེ་དང་། དགེ་
སློང་ལ༌ཕམ༌ལྷག༌གིས༌སྐུར༌བའི༌ཁྱིམ་པར་ལྷུང་བཟེད་ཁ་དབུབ་པའི་དེ་དང་། དེ་ཁ་
བསྲང་བའི་དེ་རྣམས་སུ་ཡོད་པའི་ཕྱིར་ཏེ། ཀརྨ་ཤ་ཏམ་ལས། གསང་དང་ནང་དུ་དྲི་ཕྱིར་
དང༌། །གསོ་སྦྱོང་དེ་ལ་ལྟུང་བཅས་དང་། །དེ་ལ་དགེ་འདུན་ཡིན་གཉིས་དང་། །རྩོད་
དང་ངེས་ཉིད་མ་ཡིན་དང་། །དེ་ཡི་དོན་དུ་ལྔ་པོ་དག །ཐམས་ཅད་དགག་དབྱེར་གཏོགས་
པ་ཡིན། །(༩༡་)དབྱར་གནས་ཁས་བླངས་ཉིད་དང་ནི། །ཤི་བའི་རྫས་དང་ནོར་འདྲ་
དང་། །ཆོས་གོས་སྲ་བརྐྱང་གཏད་པ་དང་། །ཆོས་གོས་སྦྱིན་པར་བྱ་བ་དང་། །གནས་
ངན་ལེན་ནི་བརྗོད་པ་དང་། །གྲངས་སུ་གཞུག་པ་བཞི་དག་དང་། ཁྱིམ་གྱི་སྡོམ་དང་དེ་
གཞིག་དང་། །ལྷུང་བཟེད་ཁ་དབུབ་བྱ་བ་དང༌། །དེ་ཉིད་བཟློག་པར་བྱ་བ་དག །གསོལ་

བ་འབའ་ཞིག་ལས་ཡིན་ནོ། །ཞེས་གསུངས་པའི་ཕྱིར།
དེ་དག་ཉེར་བདུན་ཡོད་ཀྱང་སྔར་ལྟར་གཉིས་གཉིས་གཅིག་བྱས་པ་ཡིན་ཏེ། ཊཱིཀྐ་
ལས། ཤི་བའི་རྫས་བྱིན་གྱིས་རླབ་པ་དང་ནོར་དང་འདྲ་བ་བྱིན་གྱིས་རླབ་པ་གཉིས་ནི་
ཚུལ་གཅིག་པའི་ཕྱིར་ལས་གཅིག་ཏུ་བགྲང་ངོ་། །སྲ་བརྐྱང་གཏད་པ་དང་རས་ཡུག་ཆེན་
སྦྱིན་པ་གཉིས་ཀྱང་ཚུལ་གཅིག་པའི་ཕྱིར་ལས་གཅིག་ཏུ་བགྲང་ངོ་། །ཚུལ་ཤིང་བླངས་
པ་དང་དབྱར་གནས་པར་ཁས་བླངས་པ་ལ་སྦྱོར་བ་གཉིས་ཀྱང་། ཞེས་གསུངས་པའི་
ཕྱིར། རྩ་རྟགས་གཉིས་པ་གསོལ་གཉིས་ཞེ་བདུན་ཡོད་དེ། གསོ་སྦྱོང་གི་གནས་ལ་བློ་
མཐུན་གྱི་དེ་ནས། བག་ཚོས་འབྲིམ་པའི་དེའི་བར་བཅོ་ལྔ་དང་། ཕྲན་ཚོགས་འབྲིམ་
པའི་དེ་ནས། རྒན་པ་དང་ནད་པར་སྣམ་སྦྱར་དང་མི་འབྲལ་བར་གནང་བའི་བར་བཅུ་
དྲུག་དང་། ལྷག་མ་བཅུ་དྲུག་ཡོད་པའི་ཕྱིར། དང་པོ་གྲུབ་སྟེ། གསོ་སྦྱོང་གི་གནས་ལ་བློ་
མཐུན་གྱི་གསོལ་གཉིས་དང་། དེ་བཞིན་དུ་མཚམས་ཆེ་ཆུང་གཅོད་པའི་དེ་དང་མཚམས་
པོ་ཆེར་ཆོས་གོས་དང་མི་འབྲལ་བར་གནང་བའི་དེ་དང་། མྱོས་པའི་གནང་བ་སྦྱིན་པའི་
དེ་དང་། དགག་དབྱེ་བྱེད་པ་བསྐོ་བའི་དེ་དང་། གནས་མལ་སྟོབ་པ་བསྐོ་བའི་དེ་དང་།
རུང་ཁང་བྱིན་རླབས་ཀྱི་དེ་དང་། སྲ་བརྐྱང་ལ་བློ་མཐུན་གྱི་དེ་དང་སྲ་བརྐྱང་གདིང་བ་པོ་
བསྐོ་བའི་དེ་དང་། སྤོང་བ་པའི་ཞལ་ཏ་བསྐོ་བའི་དེ་དང་། ལག་གི་བླ་དང་དེའི་དཔོན་
བསྐོ་བའི་དེ་གཉིས་གཅིག་དང་། གནས་སོགས་བསྐོ་བ་ནི་གནས་ཁང་བསྐོ་བ་ནས་
མཛེས་འཆོས་བསྐོ་བའི་བར་བཅུ་གཉིས་ཀྱི་གནས་ཁང་བསྐོ་བ་(༩༢ན)ལ་དང་། ཟས་ལ་
བསྐོ་བའི་དེ་དང་། ཐུག་པ་ལ་བསྐོ་བའི་དེ་དང་། བག་ཚོས་འབྲིམ་པར་བྱ་བའི་དེའི་བར་
ཡོད་པའི་ཕྱིར་ཏེ། ཀརྨ་ཤ་ཏམ་ལས། གནས་དང་མཚམས་ནི་གཉིས་པོ་དང༌། །མི་འབྲལ་
མྱོས་དང་དགག་དབྱེ་དང་། །གནས་མལ་སྟོབས་པར་བྱེད་པ་དང་། །རུང་བའི་ས་གཞི་

བསྐོ་བ་དང༌། །སྲ་བརྐྱང་དང་ནི་དེ་འདིང་དང་། །སྤོང་དང་ལག་གི་བླ་དང་ནི། །གནས་
ཁང་བསྐོ་ལ་སོགས་པ་དང་། ཞེས་གསུངས་པའི་ཕྱིར། 
ཊཱིཀྐ་ལས། གནས་ཁང་བསྐོ་ལ་སོགས་ཞེས་བྱ་བས་ནི་ལས་བཅུ་གཉིས་བསྟན་ཏེ།
ཞེས་གསུངས་པའི་ཕྱིར། ལག་གི་བླ་དང་དཔོན་བསྐོ་བ་གཉིས་ཀྱང་གཅིག་ཏུ་བྱས། ཊཱིཀྐ་
ལས། དེ་ལ་ལག་གི་བླ་བསྐོ་བ་དང༌། ལག་དཔོན་བསྐོ་བ་གཉིས་ནི་ཚུལ་གཅིག་པའི་
ཕྱིར་ལས་གཅིག་པར་བགྲང་ངོ་། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ།
ཕྲན་ཚེགས་འབྲིམ་ལ་དེ། སྣོད་སྤྱད་འདྲུབ་པ་དེ། གོས་སྦེད་པ་ལ་དེ་དང་། གོས་འགྱེད་
པ་ལ་དེ་དང་། དབྱར་གྱི་རས་ཆན་སྦེད་ལ་དེ་དང་། དབྱར་གྱི་རས་ཆེན་འགྱེད་ལ་དང་།
མངགས་གཞུག་བསྐོ་ལ་དང་། མཛེས་འཆོས་བསྐོ་ལ་དང། དགེ་འདུན་རྩོད་པ་མངོན་
འདུན་གྱི་གཟུ་བོ་ལ་དང༌། དེའི་ཚེ་མ་ཞི་ན་གསལ་བ་དང་གསལ་བའི་གསལ་བ་བསྐོ་
བའི་དེ་དང་། རྩོད་པ་སྦེད་པ་བསྐོ་བའི་དེ་དང་། དེའི་ཚེ་གང་མང་ཤེས་སླད་ཚུལ་ཤིང་
འབྲིམ་པ་བསྐོ་བའི་དེ་དང་། ཁང་པའི་བཞི་རུང་བ་བསྟན་པའི་དེ་དང་། ཁང་ཆེན་གྱི་དེ་
དང་། ཁྱིམ་སུན་འབྱིན་པ་ལ་ཆོས་མིན་མང་པོ་གླེང་བ་བསྐོ་བའི་དེ་དང་། ནད་པ་དང་
རྒན་པར་ཆོས་གོས་སྣམ་སྦྱར་དང་མི་འབྲལ་བའི་གནང་བའི་དེ་རྣམས་ཡོད་པའི་ཕྱིར་ཏེ།
ཀརྨ་ཤ་ཏམ་ལས། གནས་ཁང་བསྐོ་ལ་སོགས་པ་དང༌། །གཟུ་དང་གསལ་དང་སྦེད་པ་
དང༌། །ཚུལ་ཤིང་འབྲིམ་པར་བྱེད་པ་དང་། ཁང་པ་ཁང་ཆེན་བསྟན་པ་དང་། །གླེང་དང་
འབྲལ་བར་མི་འགྱུར་དང༌། །ཞེས་གསུངས་པའི་ཕྱིར། 
གསུམ་པ་གྲུབ་སྟེ། ལག་(༩༢བ)གི་བླ་ལ་ལོ་དྲུག་བར་དུ་སྟན་གྱི་གནང་བ་སྦྱིན་
པའི་དེ་དང༌། ལྷུང་བཟེད་འབྲེལ་མེད་འབྲིམ་པ་བསྐོ་བའི་དང་། དགེ་སློང་ཕ་མ་སྡིག་ལྟ་
ཅན་ཁྱིམ་སོ་སོར་གོ་བར་བྱེད་པའི་གང་ཟག་བསྐོ་བའི་དང་། དགེ་སློང་མའི་སྟོན་པ་བསྐོ་

བའི་དང་། སོར་བཤགས་མི་འབྱུང་བའི་ཕྱིར་དུ་ནགས་ཉུལ་བསྐོ་བའི་དང་། གནས་ཕྱུང་
གི་དགེ་སློང་ལ་དགེ་སློང་མས་ཕྱག་མི་བྱ་བའི་སྡོམ་པ་སྦྱིན་པའི་དང་། ལོ་བཅུ་གཉིས་
ལོན་ཞིང་འཁོར་སྐྱོང་ནུས་པའི་དགེ་སློང་མ་ལ་འཁོར་འཇོག་པའི་དང༌། འཁོར་མང་
འཇོག་པའི་དང༌། རྒན་པ་དང་ནད་པར་མཁར་བའི་གནང་བ་སྦྱིན་པའི་དང༌། དེ་དག་ལ་
དྲ་བ་གནང་བའི་དང་། གསོ་སྦྱོང་ཐ་དད་པའི་གཙུག་ལག་ཁང་གཉིས་ཀྱི་རྙེད་པ་གཅིག་
ཏུ་བྱ་བའི་དང་། དགེ་སློང་མའི་བསླབ་པའི་སྡོམ་པ་སྦྱིན་པའི་དང་། ཚངས་སྤྱོད་ཉེར་
གནས་ཀྱི་སྡོམཔ་སྦྱིན་པའི་དང་། དགེ་སློང་མ་རང་གི་བུ་དང་ལྷན་ཅིག་ཉལ་བའི་གནང་
བ་སྦྱིན་པའི་དང་། མུ་གེའི་ཚེ་དགེ་སློང་མ་ཉེ་དུའི་ཁྱིམ་དུ་འགྲོ་བར་གནང་བའི་དང༌།
དབྱར་གྱི་མཚམས་ཀྱི་ཕྱི་རོལ་དུ་འགྲོ་བའི་གནང་བ་སྟེར་བའི་གསོལ་གཉིས་ཀྱི་བར་
བཅུ་དྲུག་དང་ཞེ་བདུན་ཡོད་པའི་ཕྱིར་ཏེ། ཀརྨ་ཤ་ཏམ་ལས། སྟན་དང་ལྷུང་བཟེད་འབྲིམ་
པ་དང་། །མ་དད་གོ་བར་བྱེད་པ་དང་། །སྟོན་པ་དང་ནི་ནགས་ཉུལ་དང་། །ཕྱག་མི་བྱ་
དང་མང་ཕྱིར་དང་། །མཁར་བ་དྲ་བའི་ཕྱིར་དང་ནི། །རྙེད་པ་གཅིག་ཏུ་བྱ་ཕྱིར་དང་། །
བསླབ་པ་སྦྱིན་དང་ཉེར་གནས་དང་། །བུ་དང་ཉེ་དུ་ཕྱིར་འགྲོ་བ། །གསོལ་དང་གཉིས་
ཀྱི་ལས་ཡིན་ནོ། །ཞེས་གསུངས་པའི་ཕྱིར། 
གསུམ་པ་གསོལ་བཞིའི་ལས་སུམ་ཅུ་ཡོད་དེ། བསྙེན་རྫོགས་ཀྱི་དང་། མུ་སྟེགས་
གནས་པ་སྦྱིན་པའི་དང་། མཚམས་ཆེ་ཆུང་འགྲོ་བའི་དང་། ཕན་ཚུན་མཐུན་པ་སྦྱིན་པའི་
དང་། བདུན་པོ་དང་གིས་ནན་ཏུར་བྱ་བའི་བདུན་ཚན་གཅིག་དང་། ནན་ཏུར་བྱས་ཏེ་
བཟོད་པ་གསོལ་བའི་ལས་བདུན་ཚན་གཅིག་སྟེ་གཉིས་(༩༣ན)དང་། སྤོ་བ་གསུམ་མགུ་
བ་གསུམ་གྱི་ལས་དྲུག་དང་། རང་བཞིན་དུ་དབྱུང་བའི་གཅིག་དང་། སྲ་བརྐྱང་དབྱུང་
བའི་ལས་ཏེ་བརྒྱད་དང་བཅོ་ལྔ། དྲན་པའི་འདུལ་བ་སྦྱིན་པའི་དང་། མ་མྱོས་པའི་འདུལ་

བ་སྦྱིན་པའི་དང་། ངོ་བོ་ཉིད་ཚོལ་དུ་གཞུག་པའི་ལས་ཏེ་བཅོ་བརྒྱད་དང་། མི་མཐུན་པ་
བཟློག་པའི་བསྒོ་གྱུར་གྱི་ལས་བཅུ་དང་། བསྙིལ་བའི་ལས་གཅིག་དང་། ཐུན་མོང་གི་
ཕམ་པ་འཆབ་མེད་ལ་བསླབ་པ་སྦིན་པ་དང་བཅུ་གཉིས་ཏེ་སུམ་ཅུ་ཡོད་པའི་ཕྱིར།
དེ་བཟློག་པའི་བསྒོ་གྱུར་གྱི་ལས་བཅུ་དང་བསྙིལ་བའི་ལས་གཅིག་ཡོད་དེ། དགེ་
འདུན་གྱི་དབྱེན་དང་། དེའི་རྗེས་སུ་ཕྱོགས་པ་དང་། ཁྱིམ་སུན་འབྱིན་པ་དང་། བཀའ་
བློ་མི་བདེ་བ་དང་། སྡིག་ལྟ་མི་གཏོང་བ་དང་། གནས་ནས་ཕྱུང་བའི་རྗེས་སུ་ཕྱོགས་
པའི་དགེ་སློང་མ་དང་། དཀོན་མཆོག་གཏོང་བའི་དགེ་སློང་མ་དང་། འཐབ་ཀྲོལ་བྱེད་
པ་དང་། བདེ་ཞིང་གནས་པ་དང་། བདེ་ཞིང་གནས་སུ་འཇུག་པ་བཅུ་ལ་དེ་བཟློག་པའི་
ལས་བཅུ་དང་། སྡིག་ལྟ་མི་གཏོང་བའི་དགེ་ཚུལ་བསྙིལ་བའི་ལས་དང་བཅུ་གཅིག་ཡོད་
པའི་ཕྱིར་ཏེ། ཀརྨ་ཤ་ཏམ་ལས། བསྙེན་པར་རྫོགས་པར་བྱ་བ་དང་། མུ་སྟེགས་གནས་
དང་མཚམས་དགྲོལ་དང༌། །མཐུན་སྦྱིན་གསོ་སྦྱོང་བདུན་པོ་དང༌། །བརྒྱད་དང་དྲན་དང་
མ་མྱོས་དང་། །དེ་ཉིད་ཚོལ་དུ་གཞུག་པ་དང༌། །བསྒོ་བར་བྱ་བ་རྣམས་དང་ནི། །ཉམས་
པ་སྦྱིན་པར་བྱ་བ་དག །གསོལ་དང་བཞི་ཡི་ལས་ཡིན་ནོ། །ཞེས་གསུངས་པའི་ཕྱིར།
༈ བཞི་པ་རྟེན་གང་ལ་ལས་གང་བཞག་པ་ཡོད་དེ། དགེ་སློང་ཕའི་རྟེན་ཁོ་ནར་
བཞག་པ་དྲུག་དང་། མའི་རྟེན་ཁོ་ནར་བཞག་པ་བཅུ་གཉིས་དང་། དེ་དག་མ་ཡིན་པའི་
ཕལ་ཆེར་ཕ་མ་ཐུན་མོང་གི་རྟེན་ལ་བཞག་པའི་ཕྱིར། དང་པོ་གྲུབ་སྟེ། དགེ་སློང་མའི་
སྟོན་པར་བསྐོ་བ་དང༌། དགག་དབྱེ་བྱེད་པ་པོ་བསྐོ་བ་དང༌། རས་ཆེན་སྦེད་པ་པོ་བསྐོ་
བ་དང་། གཟུ་བོ་བསྐོ་བ་དང་། (༩༣བ)གསལ་བ་བསྐོ་བ་དང་། གསལ་བའི་གསལ་བ་
བསྐོ་བའི་ལས་ཡོད་པའི་ཕྱིར། གཉིས་པ་གྲུབ་སྟེ། ཕྱག་མི་བྱ་བའི་སྡོམ་པ་སྦྱིན་པ་དང་།
བཟློག་པའི་ཕམ་པའི་སྐབས་ཀྱི་གསོ་བ་མཛད་པ་དང་། འཐབ་དཀྲོལ་བྱེད་པ་ལས་

བཟློག་པའི་བསྒོ་བ་མཛད་པ་དང་། དཀོན་མཆོག་གཏོང་བ་ལ་བྱ་བའི་དེ་དང་། བདེ་
ཞིང་གནས་པ་ལ་བྱ་བའི་དེ་དང་། བདེ་ཞིང་གནས་པར་འཇུག་པ་ལ་བྱ་བའི་དེ་དང་།
སྔོན་རོལ་གྱི་སྡོམ་པ་གཉིས་སྦྱིན་པའི་དེ་གཉིས་དང་། འཁོར་དང་འཁོར་མང་འཇོག་གི་
གནང་བ་གཉིས་སྦྱིན་པའི་དེ་གཉིས་དང་། བུ་དང་ལྷན་ཅིག་ཉལ་བ་སྦྱིན་པའི་དེ་དང་།
ཉེ་དུ་དང་ལྷན་ཅིག་འབྲེལ་བའི་གནང་བ་སྦྱིན་པ་རྣམས་སུ་ཡོད་པའི་ཕྱིར། བྷཎ
༈ ལྔ༌པ༌གྲངས༌་ངེས་ལ་དཔྱོད་པ་ལ་བཅོམ་ལྡན་འདས་ཀྱིས་དངོས་སུ་གསུངས་
པའི་ལས་ལ་གཙོ་ཆེ་བ་བརྒྱ་རྩ་གཅིག་ཏུ་གྲངས་ངེས་ཏེ། ལུང་གཞིར་བཤད་པའི་ལས་
དངོས་གཞི་དང་བཅས་པ་ཐམས་ཅད་ལ་དེ་ལྟར་ངེས་པ་ཡིན་པའི་ཕྱིར་ཏེ། གཞི་འགྲེལ་
ལས། འདིར་ལས་བརྒྱ་རྩ་གཅིག་པོ་གཙོ་ཆེར་སྨོས་པར་ཟད་ཀྱི། འདི་ལས་བརྒྱ་རྩ་
གཅིག་པོ་ཉི་ཚེ་བཟུང་བར་མ་ཟད་དེ། འདུལ་བ་དང་ལྡན་པའི་ལས་ཐམས་ཅད་བསྡུས་
པར་རིག་པར་བྱའོ། །ཞེས་གསུངས་པའི་ཕྱིར། འདུལ་བ་ནས་བཤད་པའི་ལས་ཡིན་ན།
འདིར་དངོས་སུ་བཤད་པའི་བརྒྱ་རྩ་གཅིག་པོ་གང་རུང་ཡིན་པས་མ་ཁྱབ་སྟེ། མདོར་
བསྡུས་སམ་རུང་མཐུན་གྱི་མང་པོ་དང༌། གང་ཟག་རླབས་པོ་ཆེ་བསྟན་པ་ལ་གཞུག་པའི་
དོན་དང་། བསྟན་པ་འཕེལ་ཆེད་ཀྱི་བག་ཡངས་སོགས་ཡོད་པའི་ཕྱིར་ཏེ། འདུལ་བ་ཕྲན་
ཚེགས་ལས། འདུལ་བ་སྡུད་པ་བསྐོ་བ་གསོལ་བ་དང་གཉིས་ཀྱི་ལས་དང་། མདོ་སྡེ་སྡུད་
པ་བསྐོ་བ་གསོལ་བ་དང་གཉིས་ཀྱི་ལས་དང་། མངོན་པ་སྡུད་པ་བསྐོ་བ་གསོལ་བ་དང་
གཉིས་ཀྱི་ལས་ཀྱི་ཆོ་ག་རྒྱས་པར་གསུངས་པའི་ཕྱིར་དང་། གཏན་ལ་དབབ་པ་བསྡུ་བའི་
(༩༤ན)སོ་སོ་ཐར་པའི་སྡོམ་པ་གཏན་ལ་དབབ་པའི་སྐབས་ལས། དགེ་འདུན་གྱི་དབྱེན་
སྤངས་པའི་དོན་དུ་བག་ཡངས་སུ་བྱ་བ་གསོལ་བ་དང་བཞིའི་ལས་དང་། གང་ཟག་
རླབས་པོ་ཆེ་བསྟན་པ་ལ་གཞུག་པའི་དོན་དུ་བག་ཡངས་སུ་བྱ་བ་གསོལ་བ་དང་བཞིའི་

ལས་དང་། བསྟན་པ་འཕེལ་བར་བྱ་བའི་དོན་དུ་བག་ཡངས་སུ་བྱ་བ་གསོལ་བ་དང་
བཞིའི་ལས་དང་། ཞེས་སོགས་དུ་མ་གསུངས་པའི་ཕྱིར། ལེགས་པར་བཤད་ཡོད་དོ། །
ཁ་ཅིག་ན་རེ། དགེ་འདུན་བཞི་ཙམ་གྱིས་ཀྱང་ལས་ཐམས་ཅད་བྱེད་རུང་ཟེར་ན།
དེ་མི་འཐད་པར་ཐལ། དེ་ལ་རང་རང་གི་དགེ་འདུན་གྲངས་ཚང་བ་དང་ལས་དེ་ཉམས་
མྱོང་རབ་འབྲིང་ཐ་གསུམ་གང་རུང་དགོས་པའི་ཕྱིར། དེར་ཐལ། དེ་གཉིས་མ་ཚང་ན་
ལས་དེ་མི་ཆགས་པའི་ཕྱིར་ཏེ། རྩ་བར། རང་གི་འོས་པའི་དགེ་འདུན་གྱིས་ཉམས་སུ་
མྱོང་བ་མ་གྲུབ་པ་ཉིད་ན་མ་ཡིན་ནོ། །ཞེས་དང་། ཊཱིཀྐ་ལས་ཀྱང་། ལས་དེ་ལ་རང་གི་
འོས་པའི་དགེ་འདུན་བཞིའི་ཚོགས་ལ་སོགས་པའི་དགེ་འདུན་གང་ཡིན་པ་དེས་ལས་དེ་
ཉམས་སུ་མྱོང་བ་མ་གྲུབ་པ་ཉིད་ན། ལས་དེ་བྱས་པ་ཉིད་མ་ཡིན་པའོ། །ཞེས་གསུངས་
པའི་ཕྱིར། ཁྱབ་སྟེ། རང་གི་འོས་པའི་དགེ་འདུན་ཞེས་པ་དང་། མ་གྲུབ་པ་ཉིད་ན་ཞེས་
པའི་དོན་གྲུབ་པའི་ཕྱིར་ཏེ། ཊཱིཀྐ་ལས། གལ་ཏེ་དགེ་འདུན་གྱིས་ལས་དེ་མ་ཐོས་ན་
ལས་དེ་བྱས་པ་ཉིད་མ་ཡིན་ནོ། །རང་གི་ཞེས་སྨོས་པས་ནི་དགེ་འདུན་ཉུང་བ་བསལ་
ཏེ། །ཞེས་གསུངས་པའི་ཕྱིར།
ཡང་ཁ་ཅིག་ན་རེ། གསོལ་བཞིའི་ལས་ལ་བརྗོད་པ་གཅིག་ཡན་ཆད་མ་ཐོས་ན་
ལས་དེ་མི་ཆགས་པའི་ཁྱབ་ཟེར་ན་དེ་ཤིན་ཏུ་མི་འཐད་པར་ཐལ། བསྙེན་རྫོགས་སོགས་
ཀྱི་གསོལ་བཞིའི་ལས་ལ་གསོལ་བ་ཙམ་བསྒྲུབ་བྱ་དང་དགེ་འདུན་གྱིས་ཐོས་ནས་དོན་
གོ་ན་ཡང་ལས་ཆགས་པས་ཁྱབ་པའི་ཕྱིར། དེར་ཐལ། རྩ་བར། གསོལ་བ་ཐོས་ན་དེ་
གྲུབ་པ་ཉིད་ཡིན་ནོ། །ཞེས་དང་། ཊཱིཀྐ་ལས། དགེ་འདུན་དང་(༩༤བ)ཉན་དུ་གཞུག་པ་
བསྙེན་པར་རྫོགས་པར་བྱ་བ་ལ་སོགས་པས་གསོལ་བ་ཙམ་ཐོས་ན་ཡང་ཉམས་སུ་མྱོང་
བ་དེ་གྲུབ་ཉིད་ཡིན་ཏེ། དེ་ཙམ་ཐོས་བས་ལས་དེ་བྱས་པ་ཉིད་ཡིན་ནོ། །ཞེས་གསུངས་

པའི་ཕྱིར།
འདིས་ནི་ཁ་ཅིག །རྩ་བར། གསོལ་བ་ཐོས་ན་དེ་གྲུབ་པ་ཉིད་ཡིན་ནོ། །ཞེས་པ་
གསོལ་བ་འབའ་ཞིག་པར་འདོད་པ་ཡང་ཁེགས་སོ། །དམ་བཅའ་དེ་འཐད་པར་ཐལ།
དགེ་སློང་ལྷག་མའི་ལྟུང་བ་ལས་དབྱུང་བའི་ཚེ། གསོལ་བ་བྱས་མ་ཐག་དགེ་འདུན་དེའི་
དགེ་སློང་ལ་ལ་གཉིད་དུ་སོང་ངམ་ལངས་ནས་གཞན་དུ་སོང་བ་སོགས་བྱས་ཀྱང་ལས་
ཆགས་པའི་ཕྱིར། དེར་ཐལ། ལས་དེའི་དོན་གྱི་གོ་རྒྱུ་གསོལ་བར་ཚང་བས་དེའི་དོན་གོ་
བ་གང་ཞིག །དེའི་དོན་གོ་ན་གླེན་པ་དང་སྨྱོན་པ་དང་གཉིད་དང་སྙོམས་འཇུག་བྱས་
ཀྱང་ཆགས་ལ་དོན་འདི་བྱས་ཙམ་གྱི་ཅི་ཡང་མི་གོ་ན་ལས་རྫོགས་པར་ཐོས་ཀྱང་མི་
ཆགས་པའི་ཕྱིར། དང་པོ་གྲུབ་སྟེ། ལུང་གཏམ་གྱི་གཞི་ལས། ལྷག་མའི་ཉེས་པ་དུ་བྱུང་
བ་དེ་དབྱུང་བར་ལས་ཀྱི་ཚིག་རྣམས་བྱེད་དེ། གསོལ་བ་བྱས་པ་དང་དེ་གཉིས་ཀྱི་ལོག་
ནས་ལས་ཀྱི་ཚིག་གསུམ་མཇུག་ཏུ་ཕྱིན་པ་དང་ལངས་པ་དེ་ལྟ་བུ་ནི་བྱས་པ་ཉིད་དང་
ཉེས་པ་འབྱུང་བ་ལ་གཉིད་ལོག་པ་བཞིན་ཚང་བའོ། །ཞེས་གསུངས་པའི་ཕྱིར། འདི་ནི་
གང་ཟག་ལྔ་བསྙེན་པར་མ་རྫོགས་སོགས་ཀྱི་དམིགས་བསལ་ཡིན་པས་ལས་ཐམས་
ཅད་ལ་ཤེས་སོ། །  
གཉིས་པ་གྲུབ་སྟེ། ཞུ་བ་ལས་བཙུན་པ་གཉིད་ཀྱིས་ལོག་པ་ཞིག་ལ་ལས་བགྱིས་
ན་ལས་བགྱིས་པ་ཞེས་བགྱིའམ། ཨུ་པ་ལི། དེ་སྟེ། ལུས་དང་ངག་གིས་དམིགས་ནས་
གསོལ་བ་དང་ལས་བྱེད་པའི་ཚེ་གཉིད་ཀྱིས་ལོག་ན་ལས་བྱས་པ་ཞེས་བྱའོ། །དེ་བཞིན་
དུ་མྱོས་པ་དང་ར་རོ་བ་དང་སྙོམས་པར་འཇུག་པ་རྣམས་ལ་ཡང་བརྗོད་པར་བྱའོ། །ཞེས་
གསུངས་པའི་ཕྱིར།
གསུམ་པ་གྲུབ་སྟེ། དོན་ཅི་ཡང་མ་གོ་ན་ཆོས་མིན་པའི་ལས་བྱས་པ་ཡིན་པས་

ལས་མི་(༩༥ན)ཆགས་པའི་ཕྱིར་ཏེ། གཞི་འགྲེལ་ལས། ཆོས་མིན་པ་ཞེས་བྱ་བ་ནི་དགེ་
འདུན་མ་ཚང་བ་དང་། ལས་བྱེད་པ་དགེ་སློང་ཉིད་མིན་པ་དང་། ལས་ཉམས་པ་དང༌།
ཉན༌པ༌པོ༌རྣམས༌ཀྱིས༌མ༌གོ་བ་ལ་སོགས་པའོ། །ཞེས་གསུངས་པའི་ཕྱིར་དང་། ཞུ་བ་
ལས་ཀྱང་། བཙུན་པ་འཕགས་པའི་སྐད་དུ་སོ་སོར་ཐར་པ་ཀླག་པ་དང་། དགེ་སློང་དག་
གིས་འཕགས་པའི་སྐད་མ་འཚལ་ན་གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི།
བགྱིས་ཞེས་བྱ་སྟེ། སོ་སོ་ཐར་པའི་མདོ་ཀློགས་པ་ཡང་འདས་པ་དང་བཅས་པའོ། །ཞེས་
གསུངས་པའི་ཕྱིར།  
འདི་ལྟར་མ་ཤེས་པར་ཁ་ཅིག །ཞུ་བ་ལས། མཐའ་འཁོབ་པས་འཕགས་པའི་སྐད་
མ་འཚལ་ན་གསོ་སྦྱོང་དགག་དབྱེ་མི་ཆགས་པར་བཤད་པ་དང་། ཡང་ཞུ་བ་ལས།
མཐའ་འཁོབ་པས་འཕགས་པའི་སྐད་མ་འཚལ་ཀྱང་བསྙེན་རྫོགས་དང་ལས་རྣམས་
ཆགས་པར་བཤད་པའི་སྐད་འཚལ་ཚུལ་དོན་གཅིག་ཁོ་ནར་བཤད་པ་མི་རིགས་པར་
ཐལ། གླེན་པ་དང་མྱོས་པ་དང་གཉིད་དང་མཐའ་འཁོབ་ལ་སོགས་བདག་ལ་ལས་བྱས་
པར་ཡང་མི་ཤེས་ན་ལས་མི་ཆགས་པ་སྔ་མའི་དང་། མྱོས་པ་དང་སྨྱོན་པ་དང་གླེན་པ་
དང་གཉིད་དང་མཐའ་འཁོབ་པ་སྐད་མ་གོ་ཡང་བདག་ལ་ལས་དེ་བྱས་པར་ཤེས་པ་ཡོད་
ན་ལས་ཆགས་པ་ཡིན་པའི་ཕྱིར་ཏེ། རྩ་བར། སྨྱོན་པའི་སྟོན་པ་ཡང་ངོ་། །ཞེས་དང་། ཞུ་
བ་ལས། བཙུན་པ་སྨོས་པས་ལས་བགྱིས་ན་ལས་བགྱིས་པ་ཞེས་བགྱིའམ། ཨུ་པ་ལི།
སྨྱོན་པ་ལ་སྨྱོན་པ་སྦྱིན་པའི་ལས་མ་གཏོགས་པའི་ལས་ལྷག་མ་ནི། དེ་སྟེ། སླར་དགེ་
སློང་དུ་འདུ་ཤེས་ཡོད་ཅིང༌། ལས་འདི་ནི་བདག་ལ་བྱེད་དོ་བར་ཤེས་ན་ལས་བྱས་པ་
ཞེས་བྱའོ། །སེམས་འཁྲུགས་པ་དང་། ནད་ཀྱིས་གཟིར་བ་དང་། གླེན་པ་དང་། ལྐུགས་
པ་དང༌། འོན་པ་རྣམས་ཀྱང་དེ་བཞིན་ནོ། །ཞེས་གསུངས་པའི་ཕྱིར།  

སྤྱིར་བཏང་ལ་བསྙེན་རྫོགས་ལ་(༩༥བ)མཚན་མཐུན་པ་དགོས་ཀྱང་། མི་དགོས་
པའི་དམིགས་བསལ་དུ་མ་ཡོད་དེ། མ་ལ་མི་དགོས་ཤིང་ཕ་ལ་སྤྱིར་ཕ་ཁོ་ན་དགོས། ཕ་
བསྙེན་རྫོགས་ཀྱི་ཚེ་ཡང་མཚན་འགྱུར་པ་དང་། ཕ་མ་ཕན་ཚུན་གྱི་བསྙེན་རྫོགས་ནོད་
ཀྱང་སྐྱེ་བའི་ཕྱིར། 
དང་པོ་གྲུབ་སྟེ། རྩ་བར། བུད་མེད་ལ་ནི་བུད་མེད་དང་སྐྱེས་པས་ཀྱང་ངོ་། །ཞེས་
གསུངས་པའི་ཕྱིར། 
གཉིས་པ་གྲུབ་སྟེ། རྩ་བར། སྐྱེས་པ་ལ་ནི་སྐྱེས་པ་ཁོ་ནས་སོ། །ཞེས་གསུངས་
པའི་ཕྱིར། 
གསུམ་པ་གྲུབ་སྟེ། ཞུ་བ་ལས། བཙུན་པ་ལས་བགྱིས་པ་ན་མཚན་འགྱུར་ན་ལས་
བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱའོ། །ཇི་ལྟར་ལས་བྱེད་པ་དེ་བཞིན་
དུ་གྲངས་སུ་བགྲང་བས་ཀྱང་བརྗོད་པར་བྱའོ། །ཞེས་གསུངས་པའི་ཕྱིར། ཁྱབ་སྟེ། ཁ་
སྐོང་ལས་བྱེད་གཉིས་ལ་བཤད་པས་སོ། །
བཞི་པ་གྲུབ་སྟེ། དགེ་སློང་མའི་སྡོམ་པ་ཡང་ཕའི་དགེ་འདུན་གཙོ་ཆེ་ཞིང་མ་ནི་
འདུས་པ་ཙམ་ཡིན་ལ་མ་ཆོག་གིས་ཕ་བསྙེན་པར་རྫོགས་ཀྱང་དགེ་འདུན་ལྷག་པ་ལས་
ཆད་པ་མེད་པའི་ཕྱིར་ཏེ། ལྷག་པ་ནི་མི་ཆགས་པའི་རྒྱུ་མ་ཡིན་པའི་ཕྱིར་ཏེ། རྩ་བར།
དགེ་སློང་དང་དགེ་སློང་མ་དག་གིས་ལས་གཞན་བྱེད་པས་མ་ཡིན་ནོ། །ཞེས་དང་། ཊཱིཀྐ་
ལས། དགེ་སློང་ཉིད་ལ་དགེ་སློང་མ་ཉིད་ཀྱིས་ལས་བྱེད་པ་མི་ཆགས་པ་མ་ཡིན་ལ།
དགེ་སློང་མ་ཉིད་ལ་དགེ་སློང་ཉིད་ཀྱིས་ལས་བྱེད་པ་ཡང་མི་ཆགས་པ་མ་ཡིན་པའོ། །
ཞེས་གསུངས་པའི་ཕྱིར་དང་། ལུང་སིལ་བུ་ལས་ཀྱང་། བཙུན་པ། རེ་ཞིག་དགེ་སློང་
མའི་ལས་ཀྱིས་བསྙེན་པར་རྫོགས་པ་བགྱིད་ན། བསྙེན་པར་རྫོགས་པར་བརྗོད་པར་

བགྱིའམ། ཉེ་བར་འཁོར་བསྙེན་པར་རྫོགས་པར་བརྗོད་པར་བྱ་སྟེ། ཞེས་གསུངས་པའི་
ཕྱིར། འདི་ལྟར་མ་གོ་བར་ཧམ་ཤུར་བྱས་པ་མང་པོ་སྣང་།
ཡང་ཁོ་ན་རེ། ཆོ་གའི་ཚིག་གང་འཁྲུགས་ན་ཡང་མི་ཆགས་པར་ཐལ། དེ་འཁྲུགས་
ན་ཉེས་མེད་ཕུན་ཚོགས་མི་ཆགས་པའི་ཕྱིར་ན་མ་ཁྱབ། རྟགས་གྲུབ་སྟེ། རྩ་བར། (༩༦ན)
དེ་ནི་མི་བྱ་བ་ཉིད་དོ། །ཞེས་གསུངས་པའི་ཕྱིར་དང་། ཊཱིཀྐ་ལས་ཀྱང་། དེ་ནི་ཟུར་ཆགས་
པ་ཡིན་པས་དེ་ལྟར་བྱེད་ན་ཉེས་བྱས་སུ་འགྱུར་རོ། །ཞེས་གསུངས་པའི་ཕྱིར། རྩ་བར་
འདོད་མི་ནུས་ཏེ། ཚིགས་སྔ་ཕྱི་དང་འཕྲད་འཆུག་པས་དོན་གོ་བར་མི་བྱེད་ན་མི་ཆགས་
ལ་དོན་གོ་ནུས་ན་ཆགས་པའི་ཕྱིར་ཏེ། རྩ་བར། དོན་གྱི་སྐབས་དག་གི་གོ་རིམ་འཁྲུགས་
པས་ནི་མི་ཆགས་པ་མིན་ནོ། །ཞེས་དང་། ཊཱིཀྐ་ལས། དེ་ཡང་ཚིག་གི་ཕྲད་སྔ་ཕྱི་འཁྲུགས་
པས་གོ་བར་བྱེད་པ་མིན་ན་ནི་མི་ཆགས་སོ། །གོ་བར་བྱེད་པ་ཡིན་ན་ནི་འཆགས་སོ། །
ཞེས་གསུངས་པའི་ཕྱིར། ། 
ཡང་ཁ་ཅིག །ཆོ་ག་ལས་འདས་ན་ལས་མི་ཆགས་ཞེས་པའི་ཆོ་ག་དགེ་འདུན་ཡིན་
ཟེར། ཡང་ཁ་ཅིག །དེའི་ཆོ་ག་དགེ་འདུན་གྱི་བརྗོད་པའི་ལས་ཡིན་ཟེར། གཉིས་ཀ་མི་
འཐད་པར་ཐལ། སྐབས་འདིའི་ཆོ་ག་ནི་ལས་ཆགས་པ་དེའི་ཐབས་ཡིན་པས་དེ་ལ་འོས་
པའི་དགེ་འདུན་གྲངས་ཚང་བ་དང་། ལས་བྱེད་པ་དང་། བསྒྲུབ་བྱ་ལ་དེས་ལས་བརྗོད་
པ་གསུམ་ཚོགས་དགོས་པའི་ཕྱིར། དེར་ཐལ། དེ་གསུམ་གྱི་གཅིག་མ་ཚང་ན། ཡང་ཆོ་
ག་ལས་འདས་པའི་སྐྱོན་ཡོད་པའི་ཕྱིར་ཏེ། རྩ་བར། འདིར་ཆོ་ག་ནི་དགེ་འདུན་ཚང་བ་
དང༌ལས༌བརྗོད༌པ༌དང༌ལས་བྱེད་པ་ཉིད་དོ། །ཞེས་དང་། ཊཱིཀྐ་ལས་ཀྱང་། ཆོ་ག་གང་
གིས་ལས་བསྟན་པ་ཡོངས་སུ་དག་པ་དང་དགེ་འདུན་ཚང་བ་དང་ལས་བརྗོད་པ་དང་
ལས་བྱེད་པ་ལ་སོགས་པ་གང་དག་ཡིན་པའི་ཆོ་ག་དེ་དག་ལས་འདས་ན་ལས་དེ་བྱས་

པར་མི་འགྱུར་ཞིང་ལས་ཀྱི་འབྲས་
ཀྱི་འབྲས་བུས་ཡང་འགྲུབ་པར་མི་འགྱུར་རོ། །ཞེས་གསུངས་
པའི་ཕྱིར། 
7 གཞན་ཡང་སྔ་མ་དེ་ལ་འོ་ན། ལས་བྱེད་པོ་མེད་ལ་གསོ་སྦྱོང་ལྟ་བུའི་ལས་དེའི་
སྦྱོར་བ་ལ་འདུས་པའི་འོས་པའི་དགེ་འདུན་ཙམ་གྲངས་ཚང་བ་དེ་ཆོས་ཅན། གསོ་སྦྱོང་
གི་ལས་ཀྱི་ཆོ་ག་ཚང་བར་ཐལ། དེའི་དགེ་འདུན་གྲངས་ཚང་བའི་ཕྱིར། འཁོར་གསུམ།
བྱེད་པ་པོ་དང་(༩༦བ)བཅས་པའི་གྲངས་ཚང་བ་ཟེར་ནའང་། འོ་ན་རབ་བྱུང་གི་རྟགས་
གཏན་ནས་མེད་པར་བསྙེན་རྫོགས་བྱེད་པའི་བསྙེན་རྫོགས་ལྟ་བུའི་མཁན་སློབ་དགེ་
འདུན་གྲངས་ཚང་བ་ཆོས་ཅན། དེའི་བསྙེན་རྫོགས་ཀྱི་ཆོ་ག་ཚང་བར་ཐལ། འདོད་པའི་
ཕྱིར། འདོད་ན། ཁྱོད་ལ་འདིའི་ཆོ་གའི་མཚན་ཉིད་ཚང་བར་ཐལ་ལོ། །འདོད་ན། ཞུ་
བའི་ཡུལ་དགེ་འདུན་ཚང་བར་ཐལ་ལོ། །དེ་བཞིན་དུ་སྔ་མ་ལྟར་བསྒྲུབ་བྱ་དང་དགེ་
འདུན་དང་ལས་བྱེད་དང་བསྒྲུབ་བྱ་མ་ཚང་བ་དག་རེ་རེ་ནས་འཕེན། ཀྱིའུ་ཊ་།
ཡང་ཁ་ཅིག །དགེ་འདུན་དང་འབྲེལ་བའི་ལས་ལ་ལས་གསུམ་གང་རུང་གིས་ཁྱབ་
ཟེར་བ་དང་དགེ་འདུན་གྱི་ལས་ཀྱི་ཁྱབ་ཟེར་ན། གང་ཟག་གིས་དགེ་འདུན་ལ་ཡོངས་
དག་འབུལ་བ་ཆོས་ཅན། དེ་གཉིས་རེ་རེ་ནས་ཡིན་པར་ཐལ། དགེ་འདུན་དང་འབྲེལ་
བའི་ལས་ཡིན་པའི་ཕྱིར་ཏེ། ཡུལ་དགེ་འདུན་ལ་ཞུ་བའི་ལས་ཡིན་པའི་ཕྱིར། དེས་
གཞན་ལའང་འདྲའོ། །འདོད་ན་སླ།
ཡང་ཁ་ཅིག །འདུལ་བ་ནས་བཤད་པའི་ལས་གསུམ་གང་རུང་ཡིན་ན། འདིའི་ལས་
བརྒྱ་རྩ་གཅིག་པོ་གང་རུང་ཡིན་པས་ཁྱབ་ཟེར་ན། བསྟན་པ་ཡུན་རིང་དུ་གནས་པའི་
བཀའ་སྡུད་པ་པོས་ཀུན་དགའ་བོ་དང་ཉེ་བར་འཁོར་མདོ་སྡེའི་དང་འདུལ་བའི་བཀའ་
བསྡུ་བསྐོས་པའི་ཕྲན་ཚེགས་ལས་བཤད་པའི་གསོལ་བཞིའི་ལས་གཉིས་རེ་རེ་ནས་

ཆོས་ཅན། དེར་ཐལ། དེའི་ཕྱིར། རྟགས་གསལ་སླ། 
གཞན་ཡང་། གང་ཟག་རླབས་པོ་ཆེ་བསྟན་པ་ལ་གཞུག་པའི་དོན་དུ་བག་ཡངས་
སུ་བྱ་བའི་གསོལ་བཞིའི་ལས་ཆོས་ཅན། དེར་ཐལ། དེའི་ཕྱིར། དེར་མ་ཟད་བསྟན་པར་
འཕེལ་ཆེད་དུ་བག་ཡངས་སུ་བྱ་བའི་གསོལ་བཞིའི་ལས་ཀྱང་ཡོད་པའི་ཕྱིར་ཏེ། ཤིང་རྟ་
ཆེན་པོ་ཐོགས་མེད་ཀྱིས། གང་(༩༧ན)ཟག་རླབས་པོ་ཆེ་བསྟན་པ་ལ་གཞུག་པའི་དོན་དུ་
བག་ཡངས་བྱ་བ་གསོལ་བ་དང་བཞིའི་ལས་དང་། བསྟན་པ་འཕེལ་བར་བྱ་བའི་དོན་དུ་
བག་ཡངས་བྱ་བ་གསོལ་བ་དང་བཞིའི་ལས་དང༌། ཞེས་གསུངས་པའི་ཕྱིར། 
སྨྲས་པ། སྡེ་བཞི་ཆུ་གཏེར་བཞི་ཡི་གཏིང་ཟབ་མཐར། །ཕྱིན་པའི་འཕགས་པའི་
ནོར་མང་གདུལ་བྱ་ལ། །སྒྲུབ་པའི་དབང་གི་རྒྱལ་པོ་ལེགས་བྱས་བརྒྱའི། །ཆར་འབེབས་
ལས་བརྒྱའི་རྫོགས་ལྡན་སྤྲིན་བཟང་བསྒྲུབ། །འཇིག་རྟེན་རྒན་པོ་ཕྱུག་དང་ཐུན་མོང་
གི །སྤྱད་བྱའི་ཟང་ཟིང་ཚངས་པའི་ཡུལ་བརྒལ་བས། །ཐུབ་དབང་མཆོག་ཁྱོད་མི་མཉེས་
སྒྲུབ་པ་ལ། །དགྱེས་འཛུམ་བདུད་རྩིས་བདག་སྙིང་ཀུན་ད་བཞད། །ཕྱོགས་བཅུའི་ཐུབ་
དབང་ཡོངས་ཀྱི་ཚུལ་ཞི་བ། །ཆོས་ཀྱི་གོས་གསུམ་བསྣམས་པའི་ཚུལ་ཁྲིམས་དྲིས། །ལྷ་
ཀླུ་མི་རྣམས་ཞི་བར་བྱས་ཚུལ་ལ། །དད་པའི་དྲི་ངད་ཡོངས་འདུའི་ལྗོན་པ་བཞིན། །ཞེས་
པའང་བར་སྐབས་ཀྱི་ཚིགས་སུ་བཅད་པའོ། །ལས་གཞི་ལེགས་པར་བཤད་ཟིན་ཏོ། །
ཕྱིར་བཅོས་ཀྱི་གཞི་བཤད་པ། ། །ཏི་ག་
༈ བཞི་པ་ཕྱིར་བཅོས་ཀྱི་གཞི་ལ། ལྟུང་བ་ཕྱིར་བཅོས་དང་། རྩོད་པ་ཕྱིར་བཅོས་
གཉིས། དང་པོ་ལ་ཕྱིར་བཅོས་ཀྱི་གཞི་དང་དངོས་བཤད་པ་དང་། དུས་དང་དུས་མ་

ཡིན་པ་འབྱུང་བའི་གཞི་བཤད་པ། ས་གཞན་ན་གནས་པ་སྤྱོད་པའི་གཞི་དང་། ཡོངས་
སུ་སྦྱོང་བའི་གཞི་དང་། ལས་དབྱེ་བའི་གཞི་དང་། འཁོར་ལོ་དབྱེ་བའི་གཞི་དང་དྲུག་
ལས། དང་པོ་རང་མི་སྤྲོ་བ་ལ་ཕྱིར་བཅོས་ཀྱི་རྒྱུ་ནན་ཏུར་དང་། རང་སྤྲོ་བ་མཐོལ་བཤགས་
ཀྱི་སྒོ་ནས་ཕྱིར་བཅོས་པ་དངོས་གཉིས་ལས། དང་པོ་སྟོན་པར། གཞི་མ་ཞི་བར་ཤེས་
ནས་གླེང་བ་པོས་སོ་སོར་ཤེས་པར་བྱས་ཤིང་མངོན་སུམ་དུ་འཇོག་པ་ལ་ནན་ཏུར་གྱི་
ལས་བྱའོ། །ཞེས་པ་ནས། བྱུང་བ་ནི་རིགས་སོ། །ཞེས་བྱུང་།  
འདི་ལ་གླེང་གཞི། ནན་ཏུར་གྱི་མཚན་ཉིད། དབྱེ་བ། བསྡུ་བ། ནན་ཏུར་སྔོན་
འགྲོའི་བྱ་བ་ལ་མདོར་བསྡུས་སྦྱར་བ། རྗེས་(༩༧བ)བྱ་བར་མདོར་བསྡུས་སྦྱོར་བ། ནན་
ཏུར་གང་ལྟུང་བའི་རྒྱུར་འདྲ་བར་བསྟན་པ། དེའི་སྒྲ་དོན། ནན་ཏུར་ཇི་ལྟར་བྱ་བའི་ཚུལ་
དང་དགུ་ལས། དང་པོ་ནི། ནབས་སོ་དང་འགྲོ་མགྱོགས་ཀྱིས་དགེ་སྦྱོང་གི་ཆོས་མ་ལགས་
པ་མང་པོ་བྱས་པ་ལ་ནན་ཏུར་བྱས་པའི་ཕྱིར། གཉིས་པ་ནི། ནན་ཏུར་གྱི་མཚན་ཉིད་
ཡོད་དེ། མི་འདོད་བཞིན་དུ་ལས་ཀྱིས་ཆད་པར་བཅས་པ་ལ་མཇུག་བཟོད་པ་གསོལ་
དགོས་རུང་དུ་ཡོད་པའི་ལས་དེ་དེ་ཡིན་པའི་ཕྱིར། མི་འདོད་བཞིན་ཞེས་པས་ངོ་བོ་ཉིད་
ཚོལ་བ་སེལ་ལས་ཀྱིས་ཞེས་པས། གནས་ཀྱིས་གནས་པ་ལ་ཕན་པ་ལྔ་བྱ་བར་གསུངས་
པ་དེ་དག་སེལ། ཆད་པར་བཅས་ཞེས་པས་གྲངས་སུ་གཞུག་པ་གཅོད། མཇུག་བཟོད་
གསོལ་དགོས་རུང་ཞེས་པས་ནན་ཏུར་གཞན་སྟོབས་ཀྱིས་གྲོལ་བ་ཡང་སྡུད་པའི་ཕྱིར་
རོ། །བྲམ་ཟེ་བུ་མོས་ཞུས་པ་ལས་བསྐྲད་པ་ཞེས་བྱའི་སྒྲའི་དོན་ཅི་ལགས། ཉེ་བར་
འཁོར། ལས་དེའི་མིང་ཡིན་ཏེ། འོན་ཀྱང་བསྐྲད་པར་བྱ་བ་ནི་དགེ་སློང་ཁྱིམ་སུན་འབྱིན་
པ་གང་ཡིན་པ་དེ་ལ་བྱ་སྟེ། དེ་འདིར་གནས་པར་མི་བྱའོ། །སོགས་དང་། གཞི་འགྲེལ་
ལས། ནན་ཏུར་ནི་ཆད་པའི་ལས་ཏེ། ཡོངས་སུ་དག་པའི། ནས། ཉམས་པར་བྱས་ཏེ་

འོག་མར་འཇོག་པར་བྱེད་པའི་ཕྱིར། ཞེས་གསུངས་པའི་ཕྱིར། 
གསུམ་པ་ནི། ནན་ཏུར་ལ་སྒྲས་བརྗོད་ཀྱིས་ཕྱེ་ན་བཅོ་ལྔ་ཡོད་དེ། བསྡིགས་པ་
ནན་ཏུར། སྨད་པ་ནན་ཏུར། བསྐྲད་པ་ནན་ཏུར། ཕྱིར་འགྱེད་ནན་ཏུར། མ་མཐོང་བ་
གནས་ནས་དབྱུང་བའི་ནན་ཏུར། ཕྱིར་མི་འཆོས་པ་གནས་ནས་དབྱུང་བའི་ནན་ཏུར།
སྡིག་ལྟ་མི་གཏོང་བ་གནས་ནས་དབྱུང་བའི་ནན་ཏུར། འཐབ་བཀྲོལ་ལ་འབད་པ་གནས་
ནས་དབྱུང་བའི་ནན་ཏུར། རྣམ་པར་གཏན་ལ་འབེབས་པ་ལས་གྱུར་པ་ཉེ་བར་མ་ཞི་བ་
གནས་ནས་དབྱུང་བའི་ནན་ཏུར། འཐབ་བཀྲོལ་གྱི་རྒྱུ་ཉེ་བར་སྒྲུབ་པ་གནས་ནས་དབྱུང་
བའི་ནན་ཏུར། དགེ་སློང་མ་དང་འདྲེ་ཞིང་གནས་པ་གནས་ནས་དབྱུང་བའི་(༩༨ན)ནན་
ཏུར། གསོ་སྦྱོང་བཞག་པའི་ནན་ཏུར་དང་། དགག་དབྱེ་བཞག་པའི་ནན་ཏུར། དགེ་ཚུལ་
བསྙིལ་བའི་ནན་ཏུར། ལྷུང་བཟེད་ཁ་དབུབ་པའི་ནན་ཏུར་རྣམས་སུ་ཡོད་པའི་ཕྱིར།
དགེ་ཚུལ་ཕ་མ་བསྙིལ་བ་ནན་ཏུར་ཡང་ལུང་ལས་དངོས་སུ་གསུང་བས་བཅོ་ལྔར་བཤད་
དགོས་སོ། །དང་པོ་དྲུག་གི་དོན་རིམ་བཞིན་ཡོད་དེ། འཐབ་ཀྲོལ་བྱེད་པ་ལ་ལས་ཀྱི་
ཁྱད་པར་ཅན་གྱི་སྤྱོད་པ་ལྔ་སྤངས་དགོས་པའི་ཆད་ལས་ཀྱིས་བཀལ་ཞིང་། དེས་མ་ཐུལ་
ན་གནས་ནས་འབྱིན་པར་བསྡིགས་པ་ནན་ཏུར་དང་། ལྷག་མའི་ལྟུང་བ་མི་འཆོད་པར་
རྒྱུན་དུ་བྱེད་པ་ལ་གཉེན་པོ་སྟོབས་ཆུང་བའི་སྒོ་ནས་སྨད་པ་ནི་སྨད་པ་ནན་ཏུར་དང་།
ཁྱིམ་སུན་འབྱིན་པ་ལ་དེ་སུན་འབྱིན་གནས་ནས་བསྐྲད་པ་ནི་བསྐྲད་པ་ནན་ཏུར་དང་།
ཁྱིམ་པར་བརྙས་ཐབས་བྱེད་པ་ལ་མཛའ་བཅུག་གི་དངོས་པོ་བཏང་བའི་སྒོ་ནས་ཕྱིར་
འགྱེད་པ་ནི་ཕྱིར་འགྱེད་པ་ནན་ཏུར་དང་། ལྟུང་བ་གླེང་བ་ལ་སྐབས་མི་འབྱེད་ན་དགེ་
འདུན་དང་ལྷན་དུ་གསོ་སྦྱོང་མི་བྱེད་པ་ནི་གསོ་སྦྱོང་བཞག་པའི་ནན་ཏུར་དང་། གསོ་
སྦྱོང་བཞག་པས་དགེ་འདུན་དང་ལྷན་ཅིག་དགག་དབྱེ་བྱེད་དུ་མི་འཇུག་པ་ནི་དགག་

དབྱེ་བཞག་པའི་ནན་ཏུར་ཡིན་པའི་ཕྱིར། གཞན་རྣམས་ཀྱང་དེའི་རིགས་བསྒྲེས།
བཞི་པ་ནི་བསྡུ་ན་ཡུལ་གྱི་སྒོ་ནས་རབ་བྱུང་ལ་བྱ་བའི་དེ་དང་། ཁྱིམ་པའི་དེ་
གཉིས། ཆོ་གའི་སྒོ་ནས་གསོལ་བཞིའི་དེ་དང་། གསོལ་བ་འབའ་ཞིག་པའི་དེ་གཉིས་སུ་
འདུ་བའི་ཕྱིར་ཏེ། སྔ་མ་བཅུ་བཞི་ནི་དང་པོ་གཉིས་དང་། བཅོ་ལྔ་པ་ནི་ཕྱི་མ་གཉིས་
ཡིན་པའི་ཕྱིར། ངོ་བོའི་སྒོ་ནས་གསུམ་དུ་འདུ་སྟེ། སྨད་པའི་དེ། རྣམ་པར་དག་པའི་དེ།
སྤངས་པའི་དེ་རྣམས་སུ་འདུ་བའི་ཕྱིར། སྔ་མ་བཞི་དང་པོ་དང་། བར་པ་གཉིས་གཉིས་
པ་དང་། ཐ་མ་དགུ་གསུམ་པར་འདུ་བའི་ཕྱིར། 
ལྔ་པ་ནན་ཏུར་གྱི་སྔོན་འགྲོའི་རུང་(༩༨བ)མཐུན་སྦྱོར་ཚུལ་ཡོད་དེ། རྣམ་པར་གཏན་
ལ་འབེབ་པ་ལས་གྱུར་པ་གནས་དབྱུང་བ་མངོན་སུམ་བརྒྱད་སྔོན་འགྲོའི་ཆོས་སུ་
གསུངས་པ་ལྟར་གནས་དབྱུང་གཞན་རྣམས་ལ་ཡང་བཞམས་བསྒོ་ལ་སོགས་པའི་
བཟློག་པ་སྔོན་དུ་འགྲོ་དགོས་པར་རུང་མཐུན་སྦྱོར་བ་དེ་ཡིན་པའི་ཕྱིར་ཏེ། རྩ་བར།
གནས་ནས་དབྱུང་བ་ལ་ཡང་དེ་བཞིན་ནོ། །ཞེས་གསུངས་པའི་ཕྱིར།
དྲུག་པ་རྗེས་ཀྱི་བྱ་བའི་རུང་མཐུན་སྦྱོར་ཚུལ་ཡོད་དེ། བསྡིགས་པ་ནན་ཏུར་བྱས་
པས་མ་ལོག་ན་འཇུག་ཏུ་གནས་ནས་དབྱུང་བ་དངོས་སུ་གསུངས་པས་སྨད་པ་དང་བསྐྲད་
པ་དང་ཕྱིར་འགྱེད་ནན་ཏུར་རྣམས་ལ་བཟློག་ཀྱང་མི་གཏོང་ན་མཇུག་ཏུ་གནས་དབྱུང་བྱ་
བ་ཡིན་པའི་ཕྱིར་ཏེ། འདིས་གནས་དབྱུང་བདུན་གྱི་གྲངས་ངེས་དང་མི་འགལ་ལོ། །
བདུན་པ་ནན་ཏུར་གང་ལྟུང་བའི་རྒྱུར་འདྲ་བར་བཤད་དུ་ཡོད་དེ། ཁྱིམ་སུན་འབྱིན་
པའི་དགེ་སློང་ལ་དགེ་འདུན་གྱིས་བསྐྲད་པ་ནན་ཏུར་བྱས་པས་དེས་དགེ་འདུན་ལ་
བསྐུར་བ་འདེབས་ན་དེའི་ཚེ་བཞམས་བསྒོ་སོགས་ཀྱིས་བཟློག་ཀྱང་མ་ལོག་ན་མཇུག་
ཏུ་ལྷག་མ་སྐྱེད་པར་ལུང་རྣམ་འབྱེད་ལས་དངོས་སུ་གསུངས་པ་བཞིན་དུ་ཁྱིམ་པར་

བརྙས་ཐབས་བྱེད་པའི་དགེ་སློང་ལ་དགེ་འདུན་གྱིས་ཕྱིར་འགྱེད་ནན་ཏུར་བྱས་པས་
དེས་དགེ་འདུན་ལ་སྐུར་བ་འདེབས་ན་དེའི་ཚེ་བཞམས་བསྒོ་སོགས་ཀྱིས་བཟློག་ཀྱང་མ་
ལོག་ན་འཇུག་ཏུ་ལྷག་མ་སྐྱེད་པར་རུང་མཐུན་སྦྱར་བ་ཡིན་པའི་ཕྱིར། དེ་བཞིན་དུ་
བསྡིགས་སྨད་གཉིས་ལའང་རུང་མཐུན་སྦྱར་བའི་ཕྱིར། འདིས་ཀྱང་ལྷག་མ་བཅུ་གསུམ་
གྱི་གྲངས་ངེས་དང་མི་འགལ་ལོ། ། 
བརྒྱད་པ་སྒྲ་བཤད་ཡོད་དེ། ཊཱིཀྐ་ལས། ནན་ཏུར་ཞེས་བྱ་བ་ནི་འོག་ཏུ་བཞག་ཅིང་
བཤུང་བ་ཉིད་དུ་རྣམ་པ་བཞག་ཅེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར། བཤུང་
བ་ནི་སྨད་པའི་བརྡའ་རྙིང་ཡིན་ནོ། །  
ནན་ཏུར་བྱ་ཚུལ་ཡོད་དེ། (༩༩ན)དེའི་དགོས་པ་དང་། ཡུལ། རྟེན། དུས། ཆོ་ག་
ནན་ཏུར་གྱི་བསླབ་བྱ། དེ་ལས་གྲོལ་བའི་རྒྱུ་དང་བདུན་ཡོད་པའི་ཕྱིར། དང་པོ་དགོས་
པ་ཡོད་དེ། ཉེས་པ་ལ་མ་ཞུགས་པ་མི་འཇུག་ཅིང་ཞུགས་པ་འཕྲོ་བཅད་པའི་ཆེད་ཡིན་
པའི་ཕྱིར། ཆང་༡་ནི།  །
གཉིས་པ་ནན་ཏུར་གང་ལ་བྱ་བའི་ཡུལ་རབ་བྱུང་ལ་ཆོས་བཅུ་ལྡན་དགོས་ཏེ། རབ་
བྱུང་ལ་སྡེ་ལྔ་གང་རུང་གི་སྡོམ་པ་གསོ་རུང་དང་ལྡན་པ། ཤེས་པ་རང་བཞིན་དུ་གནས་
པ། ལུས་ཐ་མལ་དུ་གནས་པ་དང་། ནད་པ་མ་ཡིན་པ། གནས་ནས་ཕྱུང་བ་མ་ཡིན་པ།
ཆོས་མིན་ཕྱོགས་མིན་པ། ཚོགས་སུ་མ་ཚང་བ། ལྟུང་བ་གླེང་དྲན་སྔོན་དུ་སོང་བ། གཞི་
ལེགས་པ་དང་ལྡན་པ་རྣམས་དགོས་པའི་ཕྱིར། ཁྱིམ་པ་ཡིན་ན་ཆོས་དྲུག་ལྡན་དགོས་ཏེ།
རང་གི་སྦྱིན་བདག་ཏུ་གཏོགས་པའི་ཁྱིམ་པ་དང་། ན་བ་མིན་པ། དགེ་སློང་སོགས་ལ་
རྫུན་གྱི་སྒོ་ནས་ཕམ་སོགས་ཀྱིས་སྐུར་བ་འདེབས་པ་དང་། གཤེ་བ་དང་། སྤྱོ་བ་དང་།
སྔར་ལྷུང་བཟེད་ཁ་སྦུབ་པ་དང་མ་འབྲེལ་བ་རྣམས་དགོས་པའི་ཕྱིར།
 

གསུམ་པ་ནན་ཏུར་བྱེད་པའི་རྟེན་ཡོད་དེ། དགེ་འདུན་མཚན་ཉིད་བཞི་ལྡན་གྱིས་
བཞི་པ་དེའི་དུས་ཡོད་དེ། དབྱར་ནང་མིན་པ་དང་བྱ་བས་ཡིད་མ་གཡེང་པའི་དུས་
སུ་བྱེད་པའི་ཕྱིར། 
ལྔ་པ་ཆོ་ག་ལ་སྦྱོར་དངོས་མཇུག་གསུམ་ལས། སྦྱོར་བ་དགེ་འདུན་འདུ་བའི་སྐབས་
སྒྲུབ་པ་དང་། ལྟུང་བ་གླེང་དྲན་བྱ་བ་དང་། གླེང་བ་པོ་རང་མ་ལངས་ན་དགེ་འདུན་གྱིས་
བསྐོས་པས་གླེང་དྲན་བྱ་བ་རྣམས་ཡིན་ཏེ། རྩ་བར། གླེང་བ་པོས་སོ་སོར་ཤེས་པར་བྱས་
ཤིང་། ཞེས་པ་དང་། ཊཱིཀྐ་ལས། དགེ་འདུན་ཐམས་ཅད་གཤེ་བ་གང་ཡིན་པ་དེ་ནི་མི་
རིགས་ཤིང་མི་མཛེས་པས། ཞེས་གསུངས་པའི་ཕྱིར།
བྱེད་པའི་ཕྱིར།
དངོས་བཞི་ཡོད་དེ། གསོལ་བཞིའི་ལས་ཀྱིས་ཤ་ཏམ་ལྟར་བྱེད་པའི་ཕྱིར། མཇུག་
གི་ཡོད་(༩༩བ)དེ། མཇུག་སྡུད་བརྗོད་པ་དང་། འདི་ཉིད་དུ་ལྟུང་བ་འདི་ཕྱིར་བཅོས་ཤིང་
དང་ཁྱོད་ལ་དགེ་འདུན་གྱིས་བག་ཡངས་སུ་བྱེད་པར་འགྱུར་རོ། །ཞེས་བརྗོད
པའི་ཕྱིར།
3 དྲུག་པ་ནན་ཏུར་གྱི་བསླབ་བྱ་ཡོད་དེ། བསྡིག་སྨད་བསྐྲད་ཕྱིར་འགྱེད་བཞི་བྱས་
པས་ནི་ཁྱད་པར་ཅན་གྱི་སྤྱོད་པ་ལྔ་སྤོང་བ་དང་། བསྐྲད་པ་ནན་ཏུར་བྱས་པས་གང་ནས་
བསྐྲད་པའི་གནས་དེར་མི་གནས་པ་དང་། གནས་དབྱུང་བདུན་དང་བསྙིང་བ་ནན་ཏུར་
བྱས་པས་ཁྱད་པར་ཅན་གྱི་སྤྱོད་པ་ལྔ་སྤོང་བ་དང་། འདི་པའི་རབ་བྱུང་རང་བཞིན་དུ་
གནས་པ་རྣམས་དང་ཆོས་དང་ཟང་ཟིང་ལྷན་ཅིག་མི་སྤྱོད་པ་དང་། གསོ་སྦྱོང་དགག་
དབྱེ་བཞག་པས་དེ་ལྷན་ཅིག་མི་སྤྱོད་པ་དང་། ལྷུང་བཟེད་ཁ་སྦུབ་པས་ནི་རབ་བྱུང་
རྣམས་ཀྱི་ཆོས་དང་ཟང་ཟིང་ལོངས་སྤྱོད་བྱེད་པ་སྤངས་པ་རྣམས་ཡིན་པའི་ཕྱིར།

ཁྱད་པར་ཅན་གྱི་སྤྱོད་པ་ལྔ་ཡོད་དེ། གཞན་གྱིས་ཕྱག་དང་ལྡང་བ་བྱེད་པ་སོགས་
དང་འདུད་པའི་ལས་བདག་གིར་བྱེད་པ་དང་། ས་རང་བཞིན་དུ་གནས་པ་དང་འགྲོགས་
ནས་འགྲོ་ཚེ་གོམ་པ་མཉམ་པ་འམ་ལྷག་པར་འགྲོ་བ་དང་། གཞན་གྱི་མཁན་སློབ་བྱེད་
པ་ལྟ་བུ་བླ་མའི་གནས་དང་། དགེ་སློང་མ་ལ་ལྟུང་བ་གླེང་དྲན་བྱེད་པ་ལྟ་བུ་ཆད་པར་
གཏོགས་པའི་བྱ་བ་བྱེད་པ་དང་། ས་རང་བཞིན་པ་རྣམས་དང་མཉམ་འགྲོགས་བྱེད་པ་
དང་། ཁྱད་པར་ལྔ་ཡིན་པའི་ཕྱིར་ཏེ། དེ་དང་། ལྔ་སྤོང་བ་ནི་ཁྱད་པར་ཅན་ལྔ་སྤོང་བ་
ཡིན་པའི་ཕྱིར། ། ། 
བདུན་པ་དེ་ལས་གྲོལ་བའི་རྒྱ་ཐུན་མོང་མིན་པ་དང་། ཐུན་མོང་བ་གཉིས་ཡོད་དེ།
དང་པོ་ནི། གསོ་དགག་བཞག་པ་གཉིས་ལ། དེ་བྱེད་པ་པོ་འམ་དེས་བསྐོས་པ་དང་ལྷན་
ཅིག་དེ་དག་བྱས་པ་ན་དེ་དག་ལས་གྲོལ་ཤིང་། གནས་དབྱུང་གི་ནན་ཏུར་མིན་པའི་ནན་
ཏུར་གཞན་ལ་ནན་ཏུར་གཞན་བྱས་པ་ན་སྔ་མ་དེ་ལས་གྲོལ་བར་འགྱུར་བའི་ཕྱིར། ཐུན་
མོང་གི་གྲོལ་རྒྱུ་ཡོད་དེ། དེ་ལ་བཟོད་པར་(༡༠༠་ན)གསོལ་བ་དང་། བདེན་པ་མཐོང་བ་
དང་། དགྲ་བཅོམ་པ་ཐོབ་པ་ནན་ཏུར་ཐམས་ཅད་ལས་གྲོལ་ཟིན་པའི་ཕྱིར།
༈ གཉིས་པ་རང་སྤྲོ་བས་ཕྱིར་བཅོས་སྟོན་པར། ལྟུང་བ་བཅབ་པར་མི་བྱའོ། །ཐ་
ན་མིང་གིས་གོ་བར་བྱ་བ་ཉིད་དོ། །ཉེས་བྱས་ནི་གང་ཡང་རུང་བས་སོ། །ས་རང་བཞིན་
དུ་གནས་པ་ལའོ། །ལྟ་བ་ཐ་མི་དད་པ་ལའོ། །བསྙེན་པར་རྫོགས་པ་དང་བཅས་པ་
ལའོ། །ཞེས་སོགས་བྱུང་། འདི་ལ་མཐོལ་བ་དང་། བཤགས་པའི་ཚུལ་གཉིས། དང་པོ་
ལ་ཁྱད་པར་ལྔ་ཡོད་དེ། ཡུལ། རྟེན། དངོས་པོ། ཆོ་ག་དགོས་པ་ལྔ་ཡོད་པའི་ཕྱིར། དང་
པོ་ཡོད་དེ། དེའི་ལུས་དང་ས་རང་བཞིན་དུ་གནས་པ་དང་། ལྟ་བ་དང་མཚན་མཐུན་པ་
དང༌། བསྙེན་པར་རྫོགས་པ་ལྔ་དགོས་པའི་ཕྱིར་ཏེ། རྩ་བར། ས་རང་བཞིན་དུ་གནས་

པ་ལའོ། །ལྟ་བ་ཐ་མི་དད་པ་ལའོ། །ཞེས་གསུངས་པའི་ཕྱིར། དེར་མ་ཟད་ལུས་ཐ་མལ་
དང་ཐ་སྙད་གསུམ་ལྡན་དང་མཚམས་ནང་དེར་གནས་པ་ཆོས་དགུ་ལྡན་དགོས་ཤིང་།
ཆོས་བདུན་ལྡན་གོང་འོག་ཏུ་བཤད་པ་ཐམས་ཅད་འཁྱེར་དགོས་སོ། །མཐོལ་ཡུལ་གྱི་
གྲངས་ཡོད་དེ། བསྒོ་བ་ལས་གྱུར་པའི་ལྟུང་བ་རྣམས་ནི་རང་ལ་བསྒོ་བའི་ལས་མཛད་
པའི་དགེ་འདུན་ཐམས་ཅད་ལ་མཐོལ་དགོས་པའི་ཕྱིར་ཏེ། རྩ་བར། བསྒོ་བ་ལས་བྱུང་
བ་རྣམས་ནི་དགེ་འདུན་ཐམས་ཅད་ལའོ། །ཞེས་གསུངས་པའི་ཕྱིར།  
སོར་བཤགས་ནི་གནས་དེར་ཇི་ཙམ་ཚོགས་པའི་དགེ་སློང་རྣམས་དགོས་ཏེ། རྩ་
བར། སོ་སོར་བཤགས་པར་བྱ་བ་ནི་གནས་དེར་ཚོགས་པ་ལའོ། །ཞེས་གསུངས་པའི་
ཕྱིར། དེ་ལས་གཞན་པའི་ལྟུང་བ་རྣམས་ནི་དགེ་སློང་ཆོས་བདུན་ལྡན་ལ་དགོས་ཏེ།
སྔར་བཤད་ཟིན་པའི་ཕྱིར། དམིགས་བསལ་བདུན་ལྡན་མ་རྙེད་ན་དགེ་བསྙེན་སོགས་
ལའང་མཐོལ་རུང་སྟེ། དགེ་(༡༠༠་བ)བསྙེན་དང་དགེ་ཚུལ་དང་དགེ་ཚུལ་མ་སོགས་
མཚན་མི་མཐུན་པ་ལའང་རུང་བའི་ཕྱིར་ཏེ། རྩ་བར། ཆོས་འདི་པ་ལ་དེ་བྱས་ན་བྱས་པ་
ཉིད་དོ་ཞེས་པ་དང་། དེའི་ཐད་ཀྱི་རང་གི་རྣམ་བཤད་ལས། ཆོས་འདི་པ་ཞེས་པ་བསྙེན་
པར་རྫོགས་པ་དང་། ཁྱིམ་པ་དེ་བཞིན་གཤེགས་པའི་ཆོས་ཀྱི་ལྟ་བ་ཅན་ཐམས་ཅད་
བསྡུས་ཏེ། ཆོས་འདི་པ་དེ་དག་ལ་ལྟུང་བ་རིག་པར་བྱ་བ་དེ་བྱས་པ་ཉིད་དོ། །དེ་རིག་
པར་བྱས་ན་བཅབ་པར་མི་འགྱུར་རོ། །ཞེས་གསུངས་པའི་ཕྱིར་དང༌། ཉེ་བར་འཁོར་
གྱིས་ཞུས་པའི་གང་ཟག་གི་གཞི་ལས་ཀྱང་། དགེ་སློང་ལ་བརྗོད་ན་བརྗོད་ཅེས་བགྱི་
འམ། ཉེ་བར་འཁོར་བརྗོད་ཅེས་བྱའོ། །དེ་བཞིན་དུ་དགེ་སློང་མ་དང་། བསླབ་པ་སྦྱིན་
པ་དང་། དགེ་སློབ་མ་དང་། དགེ་ཚུལ་དང་དགེ་བསྙེན་དང་དགེ་བསྙེན་མ་ལ་བརྗོད་ན་
བརྗོད་ཅེས་བགྱི་འམ། ཉེ་བར་འཁོར་བརྗོད་ཅེས་བྱའོ། །ཞེས་གསུངས་པའི་ཕྱིར།

མཚམས་ཀྱི་དམིགས་བསལ་ཡང་ཡོད་དེ། མཚམས་གཞན་དངོས་ལ་གནས་པའི་དགེ་
སློང་ལ་བར་སྣང་ལ་གནས་པས་བདག་ལ་ལྟུང་བ་འདི་བྱུང་ངོ་ཞེས་མཐོལ་བ་ཡང་
མཐོལ་བའི་གོ་ཆོད་པའི་ཕྱིར་ཏེ། རྩ་བར། མཚམས་གཞན་ན་གནས་པ་ཡང་ངོ་། །ཞེས་
པ་དང་། རང་གི་རྣམ་བཤད་ལས། འདིར་གཞུང་ནི་དེ་བཞིན་དུ་དོགས་ས་ལ་མཆིས་པ་
ལ་ནམ་མཁའ་ལ་མཆིས་པས་དེ་དག་བརྗོད་ན་བརྗོད་ཅེས་བགྱིའམ། ཉེ་བར་འཁོར་
བརྗོད་པ་ཞེས་བྱ་སྟེ། བརྗོད་པ་ཉེས་བྱ་སུ་སུ་འགྱུར་རོ། །ཞེས་གསུངས་པའི་ཕྱིར་དང་།
འདིའི་ཉེས་པ་བསྡམ་བྱ་ཕྲ་མོ་གཅིག་ཏུ་མངོན། 
གཉིས་པ་རྟེན་ཡོད་དེ། སྡེ་ལྔའི་སྡོམ་པ་གསོ་རུང་ཡན་ཆད་དང་ལྡན་པ་དང་ཤེས་
པ་རང་བཞིན་དུ་གནས་པ་གནས་ནས་ཕྱུང་བ་རྣམས་མ་ཡིན་པ་དགོས་པའི་ཕྱིར།
དེར་ཐལ། གནས་ནས་ཕྱུང་བ་མཐོལ་བའི་རྟེན་དུ་མི་རུང་བའི་ཕྱིར་ཏེ། དེའི་ཡུལ་མེད་
(༡༠༡ན)པའི་ཕྱིར། 
— གསུམ་པ་དངོས་པོ་ནི་ལྟུང་བ་སྡེ་ལྔ་གང་རུང་ངམ་དེར་གཏོགས་པ་དང༌། རྟེན་གྱི་
རྒྱུད་དང་འབྲེལ་བར་ཡོད་པ་དང་། ངོ་བོ་ཤེས་སམ་ཡིད་གཉིས་ཟ་བ་སྔར་མཐོལ་ཟིན་
མ་ཡིན་པ་བཞི་དགོས་ཏེ། སྡེ་ལྔ་གང་རུང་དུ་གཏོགས་ཀྱང་དེ་གང་རུང་མིན་པ་ཡང་ཡོད་
པའི་ཕྱིར། 
བཞི་པ་ཆོ་ག་ཇི་ལྟ་བུས་ཡོད་དེ། སྦྱོར་དངོས་མཇུག་གསུམ་ཡོད་པའི་ཕྱིར། དང་པོ་
ཡོད་དེ། ཡུལ་རྒན་ན་ཕྱག་དང་ཐུགས་གཏད་ཞུ་ཞིང་། ལྷམ་ཕུད་དེ་ཙོག་པུས་སྤྱོད་ལམ་
གྱིས་བྱེད་པའི་ཕྱིར། དངོས་གཞི་ཡོད་དེ། སྤྱིར་བཏང་ལ། བཙུན་པ་དགོངས་སུ་གསོལ།
བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་འདི་བྱུང་སྟེ། བདག་དགེ་སློང་མིང་
འདི་ཞེས་བགྱི་བས་ལྟུང་བ་དེ་བཙུན་པའི་མདུན་དུ་མཐོལ་ལོ། །མི་འཆབ་པོ། །མཐོལ་
 

ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་ན་མི་འགྱུར་རོ། ཞེས་
ལན་གསུམ་བརྗོད་པ་དང་ཐབས་ལེགས་བྱེད་པ་དང་། དམིགས་བསལ་དགག་དགོས་
ཀྱི་ཚེ། བདག་ལ་འདི་ལྟ་བུའི་ལྟུང་བ་བྱུང་ངོ་། །ཞེས་ཐ་མལ་པའི་ཚིག་གིས་བརྗོད་པས་
ཀྱང་ཆོག་པ་དང་བཅབས་པའི་མཐོལ་བ་ལ་ལྟུང་བ་གཅིག་ནས་དཔག་མེད་ཀྱི་བར་དང་
ཞག་གཅིག་ནས་མང་པོའི་བར་བཅས་པ་མཐོལ་བ་སྟེ་མུ་བཅུ་དགུ་ཡང་ཡོད་པའི་ཕྱིར།
རྣམ་བཤད་རིན་ཆེན་ཕྲེང་བ་ལས། དམིགས་བསལ་ནི་མིང་ཙམ་ཡང་རིག་པར་བྱ་བ་ལ་
སོགས་པའོ། །དེ་བཞིན་དུ་གཉིས་ལ་དག་དང་། ཞེས་པ་ནས། ཞག་དཔག་ཏུ་མེད་པར་
བཅས་པ་མཐོལ་བ་སྡེ་མུ་བཅུ་དགུའོ། །ཞེས་གསུངས་པའི་ཕྱིར། ་འཁ
ལྔ་པ་དགོས་པ་ཡོད་དེ། ལྟུང་བ་བཅབས་པའི་ཉེས་པ་མི་འབྱུང་ཞིང་དངོས་གཞི་
ཕྱིར་བཅོས་པའི་རྟེན་དུ་འགྱུར་ལ་བཅབས་པ་མཐོལ་བས་ཉེས་པ་འཕེལ་བ་རྒྱུན་འཆད་
པའི་ཕྱིར། རིན་ཆེན་ཕྲེང་བ་ལས། དེས་བཅབས་ཉེས་འཕེལ་བ་རྒྱུན་ཆད་པར་འགྱུར་
རོ། །ཞེས་གསུངས་པའི་ཕྱིར། 
༈ གཉིས་པ་(༡༠༡བ)ལྟུང་བ་བཤགས་ཚུལ་འཆད་པར། ཡིད་ཀྱི་དེ་ལས་ནི་བསྡམ་
པ་བྱས་ན་ལྡང་ངོ་། ནས། །བྱུང་བ་ནི་རིགས་སོ། །ཞེས་པའི་བར་བྱུང་། དེ་བཤགས་པ་
ལ་དགེ་སློང་མ་ཡིན་པའི་དང་། དགེ་སློང་གིས་བཤགས་ཚུལ་གཉིས། དང་པོ་ཡོད་
དེ། སྤྱིར་བཏང་ལ། ཡུལ་དགེ་སློང་ཆོས་བདུན་ལྡན་གྱི་སྟེང་དུ་ལྟུང་བ་མི་མཐུན་པ་སྟེ་
བརྒྱད་ལྡན་ལ། རྟེན་བསྙེན་རྫོགས་མིན་པའི་སྡོམ་པ་གསོ་རུང་གི་རབ་བྱུང་ཐ་སྙད་
གསུམ་ལྡན་དེས། དངོས་པོ་བཤགས་བྱའི་ཉེས་པ་རང་རྒྱུད་ལ་ཤེས་ཤིང་དྲན་པ་དེ། ཆོ་
ག་སྦྱོར་དངོས་མཇུག་གསུམ་ཚང་བའི་སྒོ་ནས་བཤགས་པར་བྱ་བ་ཡིན་པའི་ཕྱིར།
བསྙེན་པར་རྫོགས་པའི་ཉེས་བྱས་ལ་བཤགས་བྱས་མ་ཁྱབ་སྟེ། བསྡམ་བྱ་ནི་བཤགས་

མི་དགོས་པར་བསྡམ་པས་ཆོག་ལ། ཕམ་འདྲ་འཆབ་བཅས་བྱུང་ན་བསྙིལ་བར་བྱ་བ་
ཡིན་པའི་ཕྱིར་ཏེ། རྩ་བར། ཡིད་ཀྱི་དེ་ལས་ནི་བསྡམས་པ་བྱས་ན་ལྡང་ངོ་། །ཞེས་
གསུངས་པའི་ཕྱིར།
༈ གཉིས་པ་བསྙེན་རྫོགས་ཀྱི་བཤགས་ཚུལ་ཡོད་དེ། དེ་རྗེས་ལྟུང་བ་དངོས་གཞིའི་
མཐོལ་བཤགས་བྱེད་དགོས་པའི་ཕྱིར། བཅབས་ཉེས་ཡོད་ན་མ་བཤགས་པར་དངོས་
གཞིའི་ལྟུང་བ་མི་འདག་པའི་ཕྱིར་ཏེ། རྩ་བར། བཅབས་པའི་ཉེས་པ་མེད་ན་དེ་འཆགས་
སོ། །ཞེས་པ་དང་། ཊཱིཀྐ་ལས། ཇི་སྲིད་དུ་སྤོ་བས་བཅབས་པའི་ཉེས་པ་མེད་པར་མ་
བྱས་པ་དེ་སྲིད་དུ་མགུ་བར་བྱ་བ་མི་འཆགས་སོ། །ཞེས་གསུངས་པའི་ཕྱིར། དེས་ན་
བཅབས་ཉེས་བཤགས་པ་དང་ལྟུང་བ་དངོས་བཤགས་པ་གཉིས། དང་པོ་ལ་བཤགས་
པ་ཙམ་དང་། ཞག་གི་ཆད་ལས་ཀྱི་སྒོ་ནས་བཤགས་པ་གཉིས།  
དང་པོ་ཡོད་དེ། ཡུལ་ཆོས་བདུན་ལྡན་ལ། རྟེན་ནི་སྤྱིར་བཏང་ལ་ཡུལ་དང་ལྟུང་བ་
མིང་རིགས་མི་མཐུན་པའམ། དེ་མ་བྱུང་ན་ལྟུང་བ་མི་གཅིག་པ་ཅིག་གིས་བཤགས་
དགོས། དངོས་པོ་བསྡམ་བྱའི་ཉེས་པ་དང་ཕམ་ལྷག་གི་བཅབས་ཉེས་ལས་གཞན་
(༡༠༢ན)ཡིན་པ། རང་རྒྱུད་དང་འབྲེལ་བ། ཤེས་ཤིང་དྲན་ནུས་ཡིན་པ་དགོས། ཆོ་ག་
སྦྱོར་བ་འདུད་པ་དང་ཐུགས་གཏད་བྱས་ཤིང་། དངོས་གཞི་སྔར་གྱི་སྔགས་ཚིག་གིས་
བཅབས་པའི་གྲངས་མིང་རིགས་སྨོས་ཏེ་མཐོལ་བའི་ཚབ་ཏུ་བཤགས་སོ་ཞེས་པའི་
སྔགས་ལན་གསུམ་བརྗོད། མཇུག་མཐོང་སྡོམ་དྲི་བ་དང་ཐབས་ལེགས་རྣམས་བྱེད་པའི་
ཕྱིར། དང་པོ་གྲུབ་སྟེ། བཤགས་ཡུལ་གྱི་གང་ཟག་ས་རང་བཞིན་དུ་གནས་པ་ཅིག་རབ་
ལ་དགོས་པའི་ཕྱིར་ཏེ། རྩ་བར། དེ་གཅིག་པ་ལྟ་བ་ཐ་མི་དད་པ་ལའོ། །ཞེས་གསུངས་
པའི་ཕྱིར། ཁྱབ་སྟེ། དེའི་ཊཱིཀྐ་ལས། དེ་ཞེས་བྱ་བ་ནི་རང་བཞིན་དུ་གནས་པ་ལ་སོགས་

པ་སྔར་བསྟན་པའི། ཞེས་གསུངས་པའི་ཕྱིར། གཅིག་པུས་མང་པོ་བཅད་དོ། །
རྟེན་གྱི་ཟུར་དང་པོ་གྲུབ་སྟེ། རབ་ཡུལ་དང་རྟེན་གཉིས་ཀར་ལྟུང་བ་ལྟུང་བྱེད་བྱུང་
བ་ལྟ་བུའི་སྡེ་ཚན་ཡང་མི་གཅིག་པ་དགོས་པའི་ཕྱིར་ཏེ། རྩ་བར། ཁ་ན་མ་ཐོ་བ་མི་མཐུན་
པ་ལའོ། །སྡེ་ཚན་ལས་སོ། །ཞེས་གསུངས་པའི་ཕྱིར། འདིས་ནི་ལྟུང་བྱེད་གང་རུང་བྱུང་
བ་ལ་ལྟུང་བྱེད་གཞན་བྱུང་བ་དེས་ཀྱང་བཤགས་མི་ཆོག་པར་སྤྱིར་བསྟན་ཏོ། །  
རྟེན་གྱི་ཟུར་གཉིས་པ་གྲུབ་སྟེ། དེ་འདྲ་མ་རྙེད་ཚེ་ཡུལ་རྟེན་གཉིས་ཀ་ལ་དུད་འགྲོ་
བསོད་པའི་ལྟུང་བྱེད་དམ་ཆུ་ལ་སྤྱོད་པའི་ལྟུང་བྱེད་མིང་མི་གཅིག་ན་བཤགས་ཆོག་པའི་
ཕྱིར་ཏེ། རྩ་བར། མེད་ན་ལྟུང་བ་ལས་སོ། །ཞེས་གསུངས་པའི་ཕྱིར་དང་། ལུང་སིལ་བུ་
ལས། བཙུན་པ་ལྟུང་བ་མཐུན་པས་ལྟུང་བ་མཐུན་པའི་མདུན་དུ་ལྟུང་བ་བཤགས་སུ་
རུང་ངམ། ཉེ་བར་འཁོར་མི་རུང་ངོ་། །རྐྱེན་དེ་ལྟ་བུ་དག་ཡོད་ན་རིས་མི་མཐུན་པར་བྱས་
ཏེ་རུང་ངོ་། །ཞེས་གསུངས་པའི་ཕྱིར། འདི་ལྟུང་བྱེད་ལྟ་བུར་མཐུན་ཀྱང་རིགས་མི་
མཐུན་པའམ་མིང་མཐུན་ན་ཞེས་པའི་དོན་ཡིན་པའི་ཕྱིར་ཏེ། ཊིཀྐ་ལས། སྡེ་ཚན་ལས་
ཁ་ན་མ་ཐོ་བ་མི་མཐུན་པ་མེད་ན། ལྟུང་བ་ལས་ཁ་ན་མ་ཐོ་(༡་༢བ)བ་མི་མཐུན་པའི་
མདུན་དུ་བཤགས་པར་བྱའོ་ཞེས་བྱ་བ་ཐ་ཚིག་གོ །ཞེས་གསུངས་པའི་ཕྱིར།
དེར་མ་ཟད་རྟེན་གྱིས་བཤགས་པའི་ཚེ་ཡིད་ཀྱིས་སྡོམ་སེམས་ཡོད་ན་དེ་ལས་ལྡང་
ནུས་མེད་ན་མི་རུང་སྟེ། དེའི་རྒྱུ་མཚན་གྱིས་མཐོར་སྡོམ་དྲི་བའི་ཕྱིར། བཤགས་ཡུལ་
གཏན་མེད་ན་ཡིད་ཀྱིས་བཤགས་པ་གཙོ་བོ་ཡིན་པའི་ཕྱིར། དང་པོ་གྲུབ་སྟེ། རྩ་བར།
ཡིད་ཀྱི་དེ་ལས་ནི་བསྡམས་པ་བྱས་ན་ལྡང་ངོ་། །གཞན་ལས་ནི་དེ་དང་བཅས་པའི་
བཤགས་པའོ། །ཞེས་གསུངས་པའི་ཕྱིར་དང་། དེ་ཞེས་པ་ཡིད་ཀྱིས་བསྡམས་པ་ལ་
སྙེགས་པའོ།

གཉིས་པ་གྲུབ་སྟེ། རྩ་བར། མཐར་དེ་ལ་བརྩལ་བ་རྐྱེན་མ་འབྱོར་པ་ཉིད་ན་ལས་
བྱས་པ་དང་འདྲའོ། །ཞེས་གསུངས་པའི་ཕྱིར། ཁྱབ་སྟེ། འདིའི་གླེང་གཞི་དགེ་སློང་ལྷག་
མ་བྱུང་བ་ངོ་ཚ་བས་ཡུལ་གཞན་དུ་སོང་ནས་སྟག་གིས་ཟོས་པས། ལུང་ལས། བཅོམ་
ལྡན་འདས་ཀྱིས་བཀའ་སྩལ་བ། དགེ་སློང་དེ་ནི་ལྟུང་བ་དེ་ལས་ལངས་པ་ཡིན་ཏེ། དེ་ནི་
བསམ་པས་ལྟུང་བ་ལས་ལྡང་བར་སྨྲའི། ཆད་པའི་ལས་ཀྱིས་ནམ་ཡིན་ནོ། །ཞེས་གསུངས་
པའི་ཕྱིར། འདིའི་ཞིབ་ཆ་དུ་མར་དགོས་སོ། ཁྱད་པར་གཞན་སླ།  
ཆོ་གའི་དམིགས་བསལ་ཡོད་དེ། མཐོལ་བ་སྔོན་དུ་སོང་ན་བཤགས་པ་གཅིག་པུ་
དང་མ་སོང་ན་མཐོལ་བཤགས་དུས་གཅིག་ཏུ་བྱེད་པའི་ཕྱིར། ས་གཞུ ཞརྩེ་རྫོང་ཀྱི་
༈ གཉིས་པ་ཞག་གི་ཆད་ལས་ཀྱི་སྒོ་ནས་བཤགས་པ་ལ་ལྷག་མ་དང་ལྕི་ཆོས་ཀྱི་
རང་གི་ལྟུང་བ་བཅམས་པ་བྱུང་ན་སྤོ་བའི་སྒོ་ནས་བཤགས་དགོས་ཏེ། སྤོ་བ་སྤྱད་པས་
དེ་གཉིས་ཀྱི་བཅམས་ཉེས་མེད་པར་འགྱུར་པའི་ཕྱིར་ཏེ། རྩ་བར། སྤོ་བས་དེ་མེད་པར་
འགྱུར་རོ། །ཞེས་གསུངས་པའི་ཕྱིར། སྤོ་བའི་ཁྱད་པར་ཡོད་དེ། སྤོ་བ་ནོད་པ་དང་སྤོ་
བ་སྤྱོད་པ་གཉིས་ཡོད་པའི་ཕྱིར། སྤོ་བ་ནོད་ཚུལ་ལམ་ལེན་ཚུལ་ཡོད་དེ། ཡུལ། རྟེན།
དོན་གང་གི་ཆེད་དུ། ཡུན། ཆོ་ག །སྒྲ་བཤད། དགོས་པ་དང་བདུན་ཡོད་པའི་ཕྱིར། དང་
པོ་ཡུལ་ཡོད་དེ། དགེ་འདུན་(༡་༣ན)མཚན་ཉིད་གསུམ་ལྡན་ལས་ནོད་པའི་ཕྱིར། གཉིས་
པ་རྟེན་ཡོད་དེ། བསྙེན་རྫོགས་ཀྱི་སྡོམ་ལྡན། ལྟ་མཚན་མཐུན་པ། ཤེས་པ་རང་བཞིན་
དུ་གནས་པ། ལུས་ཐ་མལ་དུ་གནས་པ། གནས་ནས་མ་ཕྱུང་བ། ཚོགས་སུ་མ་ཚང་བ་།
སྔར་སྤོ་བ་བླངས་ཟིན་མ་ཡིན་པ་དང༌། བརྒྱད་ལྡན་དགོས་པའི་ཕྱིར།  
གསུམ་པ་དོན་གང་གི་ཆེད་དུ་ནོད་པ་ཡོད་དེ། ལྷག་མ་ལྟ་བུའི་བཅབས་ཉེས་ལ་
རང་གི་ལྷག་མའི་བཅབས་ཉེས་ཡིན་པ། གང་ཟག་ཁྱད་པར་ཅན་གྱི་མིན་པ། རང་རྒྱུད་

དང་འབྲེལ་བ་ངོ་བོ་ཤེས་ཤིང་དྲན་ནུས་ཏེ་ལྟུང་བ་ཆོས་གསུམ་ལྡན་ཅིག་གི་དོན་དུ་ལེན་
པའི་ཕྱིར། །། 
བཞི་པ་ཡུན་ཚད་ཡོད་དེ། བཅབས་པའི་ཞག་གྲངས་དང་མཉམ་པའི་སྤོ་བ་ནོད་
དགོས་པའི་ཕྱིར། ལྷག་མ་འམ་ལྕི་བའི་ཆོས་ལས་འདས་པ་བཅབས་པའི་ཞག་གྲངས་
དང་མཉམ་པའི་ཞག་གྲངས་ཀྱི་སྤོ་བ་ནོད་དགོས་པའི་ཕྱིར་ཏེ། རྩ་བར། དགེ་འདུན་
ལས་དུས་དེ་སྲིད་མནོས་ཏེ། ཞེས་གསུངས་པའི་ཕྱིར། ། 
ལྔ་པ་ཆོ་ག་ཡོད་དེ། སྦྱོར་བ་དགེ་འདུན་འདུ་བ་སྒྲུབ་པ་དང་། སྤྱོད་ལམ་སྔར་བཤད་
པ་ལྟ་བུ་བྱས་ནས། དངོས་གཞི་གསོལ་བཞིའི་ལས་ཀྱིས་སྟེར་ཤིང་། མཇུག་མཇུག་སྡུད་
བརྗོད་པ་ཤ་ཏམ་ལྟར་ཡིན་པའི་ཕྱིར། 
དྲུག་པ་སྒྲ་བཤད་ཡོད་དེ། རང་བཞིན་དུ་གནས་པའི་ས་ལས་གཞན་དམན་པའི་
སར་སྤོ་བས་ན་སྤོ་བ་ཞེས་བརྗོད་པ་ཡིན་པའི་ཕྱིར།  
བདུན་པ་དེའི་དགོས་པ་ཡོད་དེ། དེ་ནོད་ནས་སྤྱད་པས་ལྷག་མའི་བཅབས་ཉེས་
འདག་པའི་དགོས་པ་ཡོད་པའི་ཕྱིར།  
གཉིས་པ་སྤོ་བ་སྤྱད་ཚུལ་ཡོད་དེ། ཡུལ། གནས། རྟེན། དོན། ཡུན་ཚད། སྤྱོད་
ཚུལ། དགོས་པ་བདུན་ཡོད་པའི་ཕྱིར། དང་པོ་སྤོ་བ་སྤྱོད་པའི་ཡུལ་དགེ་འདུན་ས་རང་
དང་པོ་གྲུབ་སྟེ། ས་དམན་པས་ས་དམན་པ་ལས་སློང་མི་ཐུབ་པའི་ཕྱིར། དཔེར་ན་
འདམ་དུ་བྱིང་བས་འདམ་དུ་བྱིང་བ་ལ་བཞིན་(༡༠༣བ)རྩ་བར། རང་བཞིན་དུ་གནས་པ་
མ་ཡིན་པ་དག་ལ་སྤོ་བ་དང་མགུ་བར་བྱ་བ་དང་བསླབ་པ་སྤྱོད་པ་དག་མི་ཆགས་
སོ། །ཞེས་པ་དང་། རང་གི་རྣམ་བཤད་ལས། རང་བཞིན་དུ་གནས་པ་མིན་པ་དེ་རྣམས་

དེ་ལ་མི་སྤྱོད་པ་ཉིད་དོ། །གང་གི་ཕྱིར་ཞེ་ན། དེ་མི་ཆགས་པའི་ཕྱིར་རོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། རྩ་བར། དགེ་འདུན་ཡིན་པ་ལ་ཡང་ངོ་། །ཞེས་པ་དང་།
དེའི་རང་གི་རྣམ་བཤད་ལས་ཀྱང་། སུ་དག་དགེ་འདུན་དུ་མ་གྱུར་པའི་གང་ཟག་གཅིག་
གམ་གཉིས་སམ་གསུམ་དག་ལ་ཡང་མི་ཆགས་སོ། །ཞེས་གསུངས་པའི་ཕྱིར། དེར་མ་
ཟད་དགེ་སློང་རྣམ་དག་གི་དགེ་འདུན་ཡོད་པའི་མཚམས་ནང་དེ་ལས་གུད་དམ་ཟུར་
མིན་པ་དགོས་ཏེ། མཆོག་དེ་དག་སྤངས་ན་མི་ཆགས་པའི་ཕྱིར་ཏེ། རྩ་བར། གནས་དེ་
ན་འཁོད་པ་དག་ལས་ཡོངས་སུ་བཅད་པ་དག་ལ་ཡང་ངོ་། །ཞེས་པ་དང་། རང་གི་རྣམ་
བཤད་ལས་ཀྱང་། དེ་དག་སྤང་བར་བྱ་བའི་གནས་དེ་ན་འཁོད་པའི་དགེ་སློང་ལ་སོགས་
པ་ལོགས་ཤིག་ཏུ་ཡོངས་སུ་བཅད་ཅིང་བཀར་བ་དག་ལ་ཡོངས་སུ་གནས་པ་ལ་སོགས་
པའི་སྤྱོད་པ་མི་ཆགས་སོ། །ཞེས་གསུངས་པའི་ཕྱིར། གཉིས་པ་གནས་ཁྱད་པར་གསུམ་
ལྡན་དགོས་ཏེ། སྤོ་བ་ནོད་པའི་གནས་ཡིན་པ་དང་། སྤོ་མགུ་གཞན་སྤྱོད་པའི་གནས་མ་
ཡིན་པ་དང༌། སོ་ཐར་འདོན་ནུས་ཀྱི་གནས་ཡིན་པ་རྣམས་དགོས་པའི་ཕྱིར། དང་པོ་
གྲུབ་སྟེ། རྩ་བར། དང་པོ་གཉིས་ཀྱིས་གཞན་དུ་སྐྱ་རེངས་འཆར་བར་མི་བྱའོ། །ཞེས་པ་
དང་། རང་གི་རྣམ་བཤད་ལས། དང་པོ་གཉིས་ཏེ་ཡོངས་སུ་གནས་པ་སྤྱོད་པ་དང་མགུ་
བར་བྱ་བ་སྤྱོད་པ་གཉིས་ཀྱིས་གནས་གང་དུ་སྤྱད་པར་བྱ་བ་ཡང་དག་པར་བླངས་པའི་
གནས་དེ་ལས་གཞན་པའི་མཚམས་སུ་སྐྱ་རེངས་འཆར་བར་མི་བྱའོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། སྤོ་བ་ཡང་སྤོ་གཞི་ནས་སྤོ་བ་གསུམ་དང་དེ་བཞིན་མགུ་
བ་དང་ཡང་མགུ་སོགས་གསུམ་དང་བསླབ་པ་སྦྱིན་པ་གསུམ་ལྷན་ཅིག་གནས་མི་རུང་
བའི་(༡༠༤ན)ཕྱིར་ཏེ། རྩ་བར། གང་ན་གཞན་གསུམ་ལ་སོགས་པ་དེ་དག་གི་མིང་རྣམ་
པ་ཐམས་ཅད་པ་སྤྱོད་པ་དེར་དེ་སྤྱད་པར་མི་བྱའོ། །ཞེས་པ་དང་། རང་གི་རྣམ་བཤད་

ལས། གང་ན་བདག་ཉིད་ལས་གཞན་གསུམ་ལ་སོགས་པ་དེ་དག་གི་མིང་རྣམ་པ་ཐམས་
ཅད་པ་སྤྱོད་པ་དེར་དེ་སྤྱད་པར་མི་བྱའོ། །ཞེས་བྱ་བ་ནི་གང་དུ་གཞན་ཡོངས་སུ་གནས་
པ་སྤྱོད་པ་གསུམ་ཡོད་པ་དེར་སྤྱད་པར་མི་བྱའོ། །ཞེས་སོགས་གསུངས་པའི་ཕྱིར་དང་།
སྤོ་བ་ལ་བཤད་པ་ལྟར་གཞི་ནས་སྤོ་བ་དང་། ཡང་མགུ་བ་གཞི་ནས་མགུ་བ་དང་བསླབ་
སྦྱིན་རྣམས་ལ་མི་རུང་བར་བཤད་དོ། །  
གསུམ་པ་གྲུབ་སྟེ། རྩ་བར། གནས་བརྟན་དང་སོ་སོ་ཐར་པ་དང་བཅས་པ་ཉིད་དུ་
འབད་པར་བྱའོ། །ཞེས་གསུངས་པའི་ཕྱིར་དང་། སྤྱིར་བཏང་ལ་དེ་ལྟར་ཡིན་ཀྱང་
དམིགས་བསལ་ཡོད་དེ། རང་གི་རྣམ་བཤད་ལས། མ་གྲུབ་ན་གཞན་དུ་ཡང་སྤྱད་པར་
བྱའོ། །ཞེས་གསུངས་པའི་ཕྱིར། 
གསུམ་པ་སྤོ་བ་སྤྱོད་པའི་རྟེན་ནི། སྤོ་བ་མནོས་པ་དང་འབྲེལ་བ་ཅིག་དགོས་ཏེ།
དེ་དང་མ་འབྲེལ་བས་དེ་སྤྱད་པ་མི་ཆགས་པའི་ཕྱིར།  
བཞི་པ་ཡོད་དེ། ཆོས་གསུམ་ལྡན་གྱི་བཅབ་ལྟུང་དེ་དག་ཆེད་དུ་སྤྱོད་པའི་ཕྱིར།
ལྔ་པ་ཡུན་ཚད་ཡོད་དེ། མནོས་པ་ལྟར་གྱི་ཡུན་ཚད་དུ་སྤྱད་དགོས་པའི་ཕྱིར་ཏེ། རྩ་
བར། དུས་དེ་སྲིད་དུ་མནོས་ཏེའོ། །ཞེས་གསུངས་པའི་ཕྱིར།  
དྲུག་པ་སྤོ་བ་ཇི་ལྟར་སྤྱོད་པ་ཡོད་དེ། སྔར་བཤད་པ་ལྟར་ཁྱད་པར་ཅན་གྱི་སྤྱོད་པ་
ལྔ་སྤངས་པ་དང་། དམན་སྤྱོད་ལྔ་དང་དུ་ལེན་པ་དེ་ཡིན་པའི་ཕྱིར། དམན་སྤྱོད་ལྔ་ཡོད་
དེ། ནང་པར་གྱི་དུས་ཀྱི་དང་། ཆོས་སྟོན་སོགས་ཀྱི་དུས་ཀྱི་དང་། དགེ་འདུན་འདུས་པའི་
དུས་ཀྱི་དང་། དུས་ཐ་དད་པའི་དང་། དགོང་དུས་ཀྱི་དམན་སྤྱོད་ལྔ་ཡོད་པའི་ཕྱིར། དང་
པོ་ཡོད་དེ། ནད་པར་སྒོ་འབྱེད་པ་དང་། མར་མེ་སྦར་བ་སོགས་ཡིན་པའི་ཕྱིར་ཏེ། རྩ་
བར། ནད་པར་སྔར་ལངས་(༡༠༤བ)སོགས་དང་། མར་མེའི་སྐོང་བུ་གསལ་བར་བྱའོ། །

ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། བདུག་སྤོས་དང་དེའི་པོག་ཕོར་
དག་ཉེ་བར་བཞག་གོ །ཞེས་གསུངས་པའི་ཕྱིར། གསུམ་པ་གྲུབ་སྟེ། རྩ་བར། སྤྱི་བུར་
བཤམ་པ་ན་གཎྜི་བརྡུང་ངོ་། །ཞེས་གསུངས་པའི་ཕྱིར། བཞི་པ་གྲུབ་སྟེ། རྩ་བར། དེའི་
གཙུག་ལག་ཁང་ཐ་མར་འོས་པ་ཉིད་ཡིན་ནོ། །ཞེས་གསུངས་པའི་ཕྱིར། ལྔ་པ་གྲུབ་སྟེ།
རྩ་བར། དགོངས་ཁར་དུས་དང་མཐུན་པའི་ཆུས་དགེ་སློང་རྣམས་ཀྱི་རྐང་པ་བཀྲུའོ། །
ཞེས་གསུངས་པའི་ཕྱིར།  
བདུན་པ་དགོས་པ་ཡོད་དེ། བཅབས་ཉེས་འདག་པ་དང་མགུ་བ་ཆགས་པའི་ཆེད་
ཡིན་པའི་ཕྱིར་ཏེ། རྩ་བར། སྤོ་ཁས་དེ་མེད་པར་འགྱུར་རོ། །ཞེས་དང་། རང་གི་རྣམ་
བཤད་ལས། སྤོ་བ་དེས་བཅབས་པའི་ཉེས་པ་བསལ་བར་བྱས་པ་ལ་མགུ་བར་བྱ་བ་
འཆགས་པའོ། །ཞེས་གསུངས་པའི་ཕྱིར། ཞུ་བ་ལས་ཀྱང་། ཆད་པའི་ལས་བགྱིད་པའི་
རིགས་ཅན་ཞིག་ལ་མགུ་བ་བརྩལ་ལམ་ཕྱུང་ན་ཕྱུང་ཞེས་བྱའོ། །ཞེས་གསུངས་པའི་
ཕྱིར། དེས་གཞི་ནས་སྤོ་གཞི་ནས་སླར་ཡང་སྤོ་བ་སོགས་ཀྱི་རྟེན་མ་གཏོགས་ཆོ་ག་ཕལ་
ཆེར་འདྲའོ། ། 
༈ གཉིས་པ་ལྟུང་བ་བཤགས་པ་ལ་དགོས་པ་དང་། སོ་སོའི་བཤགས་ཚུལ་བཤད་
པ་གཉིས། ལྟུང་བ་བཤགས་པའི་དགོས་པ་ཡོད་དེ། བཤགས་པས་ཚུལ་ཁྲིམས་རྣམ་
པར་དག་པར་འགྱུར་ལ། དེ་ལ་ཚུལ་ཁྲིམས་རྣམ་དག་གི་ཕན་ཡོན་གོང་མའི་ཡོན་ཏན་ཐོབ་
པ་དང་ཕྱོགས་མཚམས་སུ་སྙན་པས་ཁྱབ་པ་སོགས་སྔར་བཤད་པ་བཅུ་ཐོབ་པ་དང་ལས་
ཀྱི་ཁ་སྐོང་འོས་པ་བསྟན་པའི་བདག་པོར་འགྱུར་བ་སོགས་ཀྱི་དགོས་པ་ཡོད་པའི་ཕྱིར་
ཏེ། བམ་པོ་ལྔ་བཅུ་པ་ལས། འགྱོད་པ་མེད་པའི་རིམ་གྱིས་མཆོག་ཏུ་དགའ་བ་སྔོན་དུ་
འགྲོ་བའི་ཆོས་འཐོབ་པར་འགྱུར་བ་དང་། ཞེས་པ་ནས། གང་དུ་སྐྱེ་བར་འགྱུར་བ་ལ་

སོགས་པའི་སྨོན་ལམ་ཡང་དག་པར་འགྲུབ་པར་འགྱུར་རོ་ཞེས་པའི་བར་སྔར་སྡེ་ལྔའི་
མགོར་དྲངས་ཟིན་པའི་(༡༠༥ན)ཕྱིར།
༈ གཉིས་པ་སོ་སོའི་བཤགས་པ་བཤད་པ་ལས། རྩ་ལྟུང་གི་བཤགས་ཚུལ་དང་།
ལྷག་མའི་བཤགས་ཚུལ་དང་། དེ་གཉིས་ལས་གཞན་པའི་ལྟུང་བ་བཤགས་ཚུལ་གསུམ་
ལས། དང་པོ་ལ། ཆད་ལས་ཀྱི་བསླབ་པ་ནོད་པ་དང་། བསླབ་པ་སྤྱད་ཚུལ་གཉིས། དང་
པོ་ནི། རྩ་ལྟུང་འཆབ་བཅས་འཆབ་མེད་གཉིས་ལས། འཆབ་བཅས་གྲུབ་མཐའ་འོག་
མའི་སྐབས་སུ་བཤགས་ཀྱང་ཚེ་དེ་ལ་འདག་པ་མི་སྲིད་པར་འདོད་དེ། མདོ་ལས། ཚུལ་
ཁྲིམས་འཆལ་བ་ངན་སོང་ངན་འགྲོ་ལོག་པར་ལྟུང་། ཞེས་དང་། རྩ་བར། ཚུལ་ཁྲིམས་
འཆལ་བ་བསྐྲད་པར་བྱའོ། །ཞེས་གསུངས་པའི་ཕྱིར། གྲུབ་མཐའ་གོང་མའི་སྐབས་སུ་
སྟོབས་བཞིའི་བཤགས་པས་འབད་ན་སྡིག་པ་འདགས་སྲིད་ཀྱང་བྱས་སེམས་མ་ཡིན་པ་
ལ་སོ་ཐར་གྱི་སྡོམ་པ་སྐྱེ་མི་སྲིད་པ་དང་དགེ་འདུན་དང་ལྷན་ཅིག་སྤྱད་མི་རུང་བར་འདོད་
དེ། རང་གཅིག་པུར་བསྡད་ནས་སྦྱངས་དགོས་པར་བཤད་པའི་ཕྱིར།
འཆབ་མེད་འདགས་ཆེད་དུ་བསླབ་པ་ནོད་པ་ལ། ཡུལ། རྟེན། དོན། ཡུན་ཚད།
ཆོ་ག །དགོས་པ་དྲུག་ཡོད་དེ། ཡུལ་དགེ་འདུན་མཚན་ཉིད་དང་ལྡན་པར་ནོད། རྟེན་
ཆོས་བརྒྱད་ལྡན་གྱིས་ཕམ་པ་འཆབ་མེད་བྱུང་བའི་དགེ་སློང་ཚོགས་སུ་མ་ཚང་བས་ནོད།
དོན་འཆབ་མེད་འདག་ཆེད་དུ། ཡུན་ཚད་ཇི་སྲིད་འཚོའི་བར་དུ། ཆོ་ག་སྦྱོར་དངོས་མཇུག་
གསུམ། སྦྱོར་བ་འདྲ། དངོས་གཞི་གསོལ་བཞིའི་ལས་ཀྱིས་སྟེར་ཞིང་། མཇུག་སྡུད་
བརྗོད་པ་དང་བཅས་པའི་ཕྱིར། ཆོ་གའི་ཁྱད་པར་རྣམས་གྲུབ་སྟེ། རྩ་བར། བསླབ་
པ་སྤྱོད་པས་སོ། །དེ་ཐོབ་པས་སོ། །དགེ་འདུན་ལས་སོ། །ལས་ཀྱིས་སྦྱིན་ནོ། །ཇི་སྲིད་
འཚོའི་བར་དུའོ། །ཞེས་གསུངས་པའི་ཕྱིར། དགོས་པ་ལྟུང་བ་དེ་འདག་པའི་ཕྱིར་ཏེ། རྩ་

བར། བཅབས་པའི་སེམས་མ་སྐྱེས་ན་མཐའ་ལས་ལྡང་བར་འགྱུར་རོ། །ཞེས་གསུངས་
པའི་ཕྱིར། འདི་ལའང་དུས་དེར་སྡོམ་པ་བྱིན་ནས་དེ་རྗེས་ཆད་ལས་ཀྱིས་བསླབ་པ་སྦྱིན་
པར་འདོད་ཚུལ་གྱི་ཟུར་འོད་ལྡན་དུ་བཤད་པ་སྔར་(༡༠༥བ)བཤད་ཟིན་ཏོ། །
ལྷག་མ་གཉིས་པ་དེས་བསླབ་པ་སྤྱོད་པའི་ཁྱད་པར་མང་པོ་བམ་ལྔར་བཤད་ལ།
ཁྱད་པར་ཅན་གྱི་སྤྱོད་པ་སྤོང་བ་དང་དམན་པའི་སྤྱོད་པ་ལེན་པ་དགོས་སོ།
གཉིས་པ་ལྷག་མའི་བཤགས་ཚུལ་ལ་རྟེན་ཁྱད་པར་ཅན་གྱིས་བཤགས་ཚུལ་དང་།
ཁྱད་པར་ཅན་མ་ཡིན་པས་བཤགས་ཚུལ་གཉིས། དང་པོ་ཡོད་དེ། ཉེས་པར་འཛེམ་པའི་
ངོ་ཚ་དང་ལྡན་པ་གཞིར་བྱས་པ་སྡེ་སྣོད་འཛིན་པ་དང་ཤེས་པ་གང་རུང་གི་གང་ཟག་ནི་
ཁྱད་པར་ཅན་ཡིན་ལ། དེས་ལྷག་མའི་ལྟུང་བ་བཤགས་པ་ལ་ཆད་ལས་མི་དགོས་པའི་
ཕྱིར། དང་པོ་གྲུབ་སྟེ། གང་ཟག་དེ་དག་ནི་རང་བཞིན་གྱིས་ངོ་ཚ་ཆེ་བས་ཆད་ལས་ཀྱི་ངོ་
ཚ་སྐྱེད་མི་དགོས། སྡེ་སྣོད་ཤེས་པས་ཉེས་པ་ཡང་དྲན་ཤེས་དང་ལྡན་པས་གང་ཟག་
གཅིག་ལ་བཤགས་ཆོག་པའི་ཕྱིར། ཚོམས་སོགས་ལས་ཀྱང་ངོ་ཚ་དང་རྣམ་སྨིན་ལ་
འཛེམ་པ་ལ་སྡིག་པ་ཡང་པར་བཤད་པའི་ཕྱིར། ངོ་ཚ་བས་གཞན་དུ་བཤགས་པར་ཕྱིན་
པ༌སྤག༌གིས༌ཟོས༌པ༌ལྟུང༌བ༌ལས་ལྡང་བར་བཤད་པ་བཞིན་ནོ། །རྩ་བར། ངོ་ཚ་དང་
ལྡན་པ་དང་མདོ་སྡེ་འཛིན་པ་དང་འདུལ་བ་འཛིན་པ་དང་མ་མོ་འཛིན་པ་དང་ཤེས་པས་
ནི་གཅིག་གི་མདུན་དུ་བཤགས་པས་དགེ་འདུན་ལྷག་མ་ལས་འདག་གོ །ཞེས་དང་།
ལུང་སིལ་བུ་ལས། དེ་ལྟ་བས་ན་གང་དག་རྣམ་པ་དེ་ལྟ་བུར་རང་བཞིན་གྱིས་ངོ་ཚ་དང་
ལྡན་པ་དེ་དག་གིས་གཅིག་གི་མདུན་དུ་བཤགས་པར་རྗེས་སུ་གནང་ངོ་། །ཞེས་གསུངས་
པའི་ཕྱིར། 
གཉིས་པ་གྲུབ་སྟེ། བསམ་པ་འགྱོད་པ་དྲག་པོ་རྩྭ་བཀྲམ་པའམ་སྡོང་པོ་འགྱེལ་བ་

ལྟ་བུ་དང་ངོ་ཚ་སྐྱེས་ན་འདག་གི་ཆད་ལས་ཁོ་ནས་འདག་པ་མ་ཡིན་པའི་ཕྱིར། དཔེར་ན་
སྟག་གིས་ཟོས་པས་དངོས་སུ་བཤགས་ཀྱང་སེམས་འགྱོད་པ་དང་ངོ་ཚ་བས་དག་པར་
བཤད་པའི་ཕྱིར་ཏེ། རྩ་བར། བསམ་པས་ལྟུང་བ་ལས་ལྡང་གི་ཆད་པའི་ལས་ཀྱིས་ནི་
མ་ཡིན་ནོ། །ཞེས་དང་། ཊིཀྐ་ལས། གལ་ཏེ་ཆད་པའི་ལས་མེད་པར་བསམ་པའི་ཁྱད་
པར་སྐྱེ་ན་ཆད་པའི་ལས་མི་དགོས་སོ། །ཞེས་གསུངས་པའི་ཕྱིར།  
གཉིས་པ་ཁྱད་པར་ཅན་མ་(༡༠༦ན)ཡིན་པའི་དེ་ལ་མགུ་བ་དང་དབྱུང་བ་གཉིས།
དང་པོ་ལ། མགུ་བ་ནོད་པ་དང་། དེ་སྤྱད་པ་གཉིས། དང་པོ་ནོད་ཚུལ་ཡོད་དེ། ཡུལ་སྤོ་
མགུ་དབྱུང་བའི་ཡུལ་བཤད་པ་ལྟར་དང་། རྟེན་ལྷག་མ་སྤྱད་ཅིང་མ་བཅབས་པའི་དགེ་
སློང་ཁྱད་པར་བརྒྱད་ལྡན། དངོས་པོ་མ་བཅབས་པའི་ལྷག་མ་ཕལ་པའི་རྒྱུད་དང་འབྲེལ་
བ། ཡུན་ཚད་ཕས་ཞག་དྲུག་དང་མས་ཟླ་ཕྱེད་ཀྱི་མགུ་བ། ཆོ་ག་སྦྱོར་མཇུག་འདྲ། དངོས་
གཞི་གསོལ་བཞིས་བྱེད་པའི་ཕྱིར། གཞན་སླ། ཡུན་ཚད་དང་ཡུལ་རྟེན་གསུམ་གྲུབ་སྟེ།
རྩ་བར། དགེ་འདུན་ལས་ཞག་དྲུག་མགུ་བར་བྱ་བ་མནོས་ཏེ་སྦྱང་པ་ལའོ། །དགེ་སློང་
མས་ནི་ཟླ་བ་ཕྱེད་དོ། །ལྕི་བའི་ཆོས་ལས་འདས་ན་ཡང་དེས་སྤྱད་པར་བྱ་བ་ཉིད་དོ། །
ཞེས་གསུངས་པའི་ཕྱིར། རིན་ཆེན་ཕྲེང་བ་ལས་ཀྱང་། ལྟུང་བ་བཅབས་ཉེས་མེད་པའི་
ལྷག་མ་འམ། ལྕི་བའི་ཆོས་འདས་ཆོས་གསུམ་ལྡན་ནོ། །ཞེས་གསུངས་པའི་ཕྱིར། འདིའི་
ཡུན་མས་ནི་གཉིས་ཀའི་དགེ་འདུན་དགོས་ཏེ། རང་གི་རྣམ་བཤད་ལས། དགེ་སློང་མས་
ལྕི་བའི་ཆོས་ལས་འདས་ན་ཡང་གཉིས་ཀའི་དགེ་འདུན་ལ་ཟླ་བ་ཕྱེད་མགུ་བར་བྱ་བ་དེ་
གཉིས་པ་མགུ་བ་སྤྱད་པ་ལ། ཡུལ། རྟེན། གང་གི་དོན་དུ། ཡུན་ཚད། ཆོ་ག །སྒྲ་
བཤད། དགོས་པ་བདུན་ལས། དང་པོ་ཡོད་དེ། ཕ་ལ་དགེ་འདུན་རྣམ་དག་དང་། མ་ལ་
མནོས་ཏེ། ཞེས་གསུངས་པའི་ཕྱིར།

གཉིས་གའི་དགེ་འདུན་རྣམ་དག་གྲངས་ཚང་དགོས་པའི་ཕྱིར། སྔར་སྤོ་བའི་སྐབས་སུ་
བཤད་ཟིན་ཏོ། ། 
གཉིས་པ་རྟེན་ཡོད་དེ། ཁྱད་པར་ཅན་མ་ཡིན་པའི་དགེ་སློང་ཕ་མ་ཁྱད་པར་བརྒྱད་
ལྡན་དགོས་པའི་ཕྱིར།  
གསུམ་པ་གང་གི་དོན་དུ་ཡོད་དེ། །ཕའི་ལྷག་མ་དང་མའི་ལྷག་མ་འམ་ལྕི་འདས་
འདག་ཆེད་ཡིན་པའི་ཕྱིར། དངོས་པོ་དེས་ཤེས་སོ། །ཡུན་ཀྱང་ནོད་པ་ལྟར་རོ། །ཆོ་ག་ནི་
མགུ་བ་(༡༠༦བ)ནོད་དུས་སྦྱོར་དངོས་མཇུག་གསུམ་ཚང་བའི་གསོལ་བཞིའི་ལས་ཀྱིས་
བྱེད་ཀྱང་ཁྱད་པར་གཞན་ཡང་ཡོད་དེ། གཞི་ནས་མགུ་བ་དང་ཡང་གཞི་ནས་བསླང་སྟེ་
མགུ་བ་དག་ལ་ཆོ་ག་གསོལབཞིར་འདྲ་ཡང་བརྗོད་ཚུལ་མི་འདྲ་བའི་ཕྱིར། སྒྲ་བཤད་
ཡོད་དེ། ལྷག་མ་དང་ལྕི་ཆོས་ལས་འདས་པའི་ཉེས་པ་དག་པའི་དབྱུང་བའི་ལས་ཀྱི་ཆེད་
དུ་དགེ་འདུན་མགུ་བར་སྤྱོད་པས་ན་མགུ་བ་སྤྱད་པ་ཞེས་བྱ་ལ། མགུ་བ་སྤྱོད་དུས་སུ་
ལྟུང་བ་དེ་བྱུང་བས་མགུ་བ་སྔ་མ་ཞིག་པས་གཞི་ནས་མགུ་བ་ཞག་དྲུག་པ་འམ་ཟླ་བ་
ཕྱེད་པ་མནོས་པ་དགེ་འདུན་ནམ་གཉིས་ཀའི་དགེ་འདུན་ལ་དེ་ལྟར་སྤྱོད་པས་ན་གཞི་
ནས་མགུ་བར་བྱ་བ་ཞེས་བྱའོ། གཞི་ནས་སྤྱོད་པའི་དུས་སུ་ཡང་ལྟུང་བ་དེ་སྤྱད་ན་མགུ་
བ་གཉིས་པ་ཡང་ཞིག་པས་སླར་ཡང་གཞི་ནས་མགུ་བ་བསྐྱར་ནས་བླངས་ཤིང་དེ་
ལྟར་སྤྱད་པས་ན་ཡང་གཞི་ནས་བླངས་ཏེ་མགུ་བར་བྱ་བ་ཞེས་བརྗོད་པ་ཡིན་པའི་ཕྱིར།
དེས་སྤོ་དབྱུང་དྲུག་གོ །སྒྲ་བཤད་ཀྱང་ཤེས་པར་གྱིས། 
བདུན་པ་དགོས་པ་ཡོད་དེ། དེས་དབྱུང་བའི་ལས་ཆགས་པའི་ཆེད་ཡིན་པའི་ཕྱིར།
མགུ་བ་སྦྱང་བཞིན་པའི་ཞག་གཉིས་ལྟ་བུ་ལ་ལྟུང་བར་དེ་བྱུང་ན་གཞི་ནས་མགུ་བ་ནོད་
ཀྱང་ཞག་གྲངས་འོག་མ་ཚང་བས་ཆོག་སྟེ། དེའི་ཚེ་དེ་ནོད་དགོས་པ་གང་ཞིག །ཞག་

གྲངས་ལ་གཉིས་ཀའི་སྐལ་བ་སོ་སོར་མི་དགོས་པའི་ཕྱིར། །དང་པོ་གྲུབ་སྟེ། དེའི་ཚེ་
མགུ་བ་སྔ་མ་ཞིག་པས་མི་ཆགས་པས་གཞི་ནས་ལེན་དགོས་པའི་ཕྱིར། དེར་ཐལ། དེ་
བཞིན་དུ་སྤོ་བ་དང་གཞི་ནས་སྤོ་བ་སོགས་དང་དབྱུང་བ་དང་། གཞི་ནས་དབྱུང་བ་སོགས་
ལའང་འདྲ་བའི་ཕྱིར་ཏེ། རྩ་བར། དེ་གཉིས་བྱེད་པ་ཉིད་ན་དགེ་འདུན་ལྷག་མ་དེ་བྱུང་
ན་མནོས་ཏེ་བྱས་པ་དེ་གཉིས་ཞིག་པས། ཞེས་དང༌། ཊིཀྐ་ལས། གང་གི་ཕྱིར་དགེ་
འདུན་ལྷག་མའི་ལྟུང་བ་(༡༠༧ན)སྔ་མ་དང་འདྲ་བ་བྱུང་ན་སྤོ་བ་དང་མགུ་བར་བྱ་བ་
མནོས་ཤིང་བྱས་པ་དེ་གཉིས་ཉམས་པ་དེའི་ཕྱིར། གཞི་ནས་བརྩམ་པ་ཉིད་སྦྱིན་པར་བྱ་
སྟེ། ཞེས་གསུངས་པའི་ཕྱིར། ཁྱབ་སྟེ་མནོས་ཤིང་བྱས་པ་དེ་གཉིས་ཉམས་ཞེས་པས་
མགུ་བ་སྔ་མ་སྤྱད་པ་ཡང་ཞིག་པར་བསྟན་པའི་ཕྱིར། ལྷག་མ་སྔ་མ་དང་མི་མཐུན་པ་
བྱུང་ཡང་མགུ་བ་སྔ་མ་མི་འཇིག་པའི་ཕྱིར་ཏེ། ཊཱིཀྐ་ལས། དགེ་འདུན་ལྷག་མའི་ལྟུང་བ་
སྔ་མ་དང་མི་འདྲ་བ་བྱུང་བས་ནི་མི་ཉམས་སོ། །ཞེས་གསུངས་པའི་ཕྱིར།  ཿ
རྟགས་གཉིས་པ་གྲུབ་སྟེ། དཔེར་ན་ལྟུང་བ་སྔ་མ་དང་སྤོ་དུས་ཀྱིས་ལྟུང་བ་ཟླ་ཕྱེད་
བཅབས་ན་གཞི་ནས་ཟླ་ཕྱེད་ཀྱི་སྤོ་བས་ཆོག་ཅིང་ཕྱི་མ་ཟླ་བ་གཅིག་བཅབ་པ་ཡིན་ན་
གཞི་ནས་ཟླ་བ་གཅིག་གི་སྤོ་བ་སྤྱད་པས་ཆོག་པའི་ཕྱིར། ཟུར་དང་པོ་གྲུབ་སྟེ། ཊིཀྐ་
ལས། དེས་ན་གང་ལ་ལྟུང་བ་སྔ་མ་བཅབས་པའི་དུས་ཟླ་བ་ཕྱེད་ཡོད་ལ་ལྟུང་བ་ཕྱི་མ་
བཅབས་པའི་དུས་ཀྱང་། ཟླ་བ་ཕྱེད་ཡོད་པ་དེ་ལ་ནི་ཟླ་བ་ཕྱེད་ཁོ་ན་སྤོ་བ་སྦྱིན་པར་
བྱའོ། །ཞེས་གསུངས་པའི་ཕྱིར། ཟུར་གཉིས་པ་གྲུབ་སྟེ། ཊཱིཀྐ་ལས། གང་ལ་ལྟུང་བ་ཕྱི་
མ་བཅབས་པའི་དུས་ཟླ་གཅིག་ཡོད་པ་དེ་ལ་ནི་ཟླ་བ་གཅིག་ཁོ་ན་སྤོ་བ་སྦྱིན་པར་བྱ་སྟེ།
ཞེས་གསུངས་པའི་ཕྱིར།
༈ གཉིས་པ་དབྱུང་བའི་ཕྱིར་འཆོས་ཚུལ་ཡོད་དེ། ཡུལ་རྟེན། གང་གི་དོན་དུ་དང་།

ཆོ་ག་དང། སྒྲ་བཤད་དང་ལྔའི་སྒོ་ནས་བཤད་པའི་ཕྱིར། དང་པོ་ཡོད་དེ། གྲངས་མ་ལ་
བཞི་བཅུ་དང་། ཕ་ལ་ཉི་ཤུ་སོགས་ཚང་བའི་དགེ་འདུན་མཚན་ཉིད་དང་ལྡན་པ་ལས་
དབྱུང་བ་ནོད་དགོས་པའི་ཕྱིར།
གཉིས་པ་དབྱུང་བའི་རྟེན་ཡོད་དེ། ཐུན་མོང་གི་ཆོས་བརྒྱད་ཀྱི་སྟེང་དུ་ཁྱད་པར་
ཅན་མ་ཡིན་པ་སྤོ་བའམ་མགུ་བ་སྤྱད་པའི་དགེ་སློང་དེས་ནོད་དགོས་པའི་ཕྱིར། 
གསུམ་པ་གང་གི་དོན་དུ་དབྱུང་བ་ཡོད་དེ། མགུ་བ་སྤྱད་པ་སྔོན་དུ་བཏང་བའི་
(༡༠༧བ)གང་ཟག་གི་རྒྱུད་ཀྱི་བཅབས་ཉེས་དང་མི་ལྡན་པའི་ལྷག་མའི་ལྟུང་བ་དེ་དག་
པའི་དོན་དུ་ཡིན་པའི་ཕྱིར། ཆོ་ག་ཡོད་དེ། སྦྱོར་དངོས་མཇུག་གསུམ་ལས། དང་པོ་འདྲ།
དངོས་གཞི་གསོལ་བཞིའི་ལས་ཀྱིས་བྱེད་ཀྱང་ཁྱད་པར་མིང་ནས་བོས་ཏེ་མི་གཏི་མུག་
ཅན་ཁྱོད་ཀྱིས་སྐྱོན་འདི་འདྲ་བྱས་སོགས་ཀྱིས་བསྡིག་དགོས་ལ། དུས་གསོལ་བའི་རྗེས་
སུ་བརྗོད་པ་དང་པོའི་སྔོན་དུ་བྱེད་པའི་ཕྱིར། གཉིས་པ་གྲུབ་སྟེ། རྩ་བར། དེ་གཉིས་
ལས་ཀྱིས་སྦྱིན་ནོ། །དབྱུང་བ་ཡང་ངོ་། །ཞེས་སོ། །གསུམ་པ་གྲུབ་སྟེ། རྩ་བར། དེར་
བསྡིགས་པ་ཡང་ངོ་། །ཞེས་དང་། རིན་ཆེན་ཕྲེང་བ་ལས། ཇི་ལྟར་བརྗོད་པ་དེའི་མིང་
ནས་བོས་ཏེ། ཞེས་སོགས་གསུངས་པའི་ཕྱིར། བཞི་པ་གྲུབ་སྟེ། རྩ་བར། གསོལ་བ་
དང་། ལས་བརྗོད་པ་དང་པོའི་བར་དུའོ། །ཞེས་གསུངས་པའི་ཕྱིར། གསུམ་པ། མཇུག་
གི་ཁྱད་པར་ཡོད་དེ། མཇུག་སྡུད་ཀྱི་དེ་བཞིན་དུ་འཛིན་ཏོ། །ཞེས་བརྗོད་མ་ཐག་གཟེངས་
བསྟོད་ཀྱང་བྱེད་པའི་ཕྱིར། དེར་ཐལ། དེ་ཡང་ལྟུང་བ་དབྱུང་དུས་རྩ་བཀྲམ་པ་ལྟར་
འགྱེལ་བ་ལ་ཁྱོད་ཀྱིས་ལེགས་པ། མཁས་པ། དགེ་བ་སྡིག་པའི་རྩ་བརྐོ་བ། འཁོར་བའི་
རྒྱུན་བཟློག་པ། བདུད་འདུལ་བ། བདུད་ཀྱི་རྒྱལ་མཚན་བསྙིལ་བ། ཆོས་ཀྱི་རྒྱལ་མཚན་
བསྒྲེང་བ་སོགས་དུ་མས་གཟེང་བསྟོད་པའི་ཕྱིར། རྩ་བར། རྩྭ་བཀྲམ་པ་ལྟ་བུར་འགྱེལ་

བ་ལའོ། །གཟེང་བསྟོད་པ་ཡང་ངོ༌། །བརྗོད་པ་བྱས་མ་ཐག་ཏུའོ། །ཞེས་གསུངས་པའི་
ཕྱིར། འདིས་དབྱུང་བ་གཞན་རྣམས་ཤེས་པར་གྱིས།  
ལྔ་པ་སྒྲ་བཤད་ཡོད་དེ། ལུང་མ་མོ་ལས་ཅིའི་ཕྱིར་དབྱུང་བ་ཞེས་བྱ་བ་ཞེ་ན་མི་
དགེ་བའི་གནས་ནས་དབྱུང་སྟེ་དགེ་བའི་གནས་སུ་བཞག་སྟེ་དེས་ན་དབྱུང་བ། ཞེས་
གསུངས་པའི་ཕྱིར།  
༈ གསུམ་པ་ཕམ་ལྷག་ལས་གཞན་པའི་ལྟུང་བ་བཤགས་ཚུལ་དྲུག་གི་ཡུལ་གྱི་
ཁྱད་པར་ཡོད་དེ།(༡༠༨ན)ཕམ་པའི་ཡན་ལག་གཅིག་མ་ཚང་བའི་སྦོམ་པོ་ལྕི་བའི་
བཤགས་ཚུལ་དང་། དེའི་གཉིས་མ་ཚང་བའི་སྦོམ་པོ་ཡང་བའི་བཤགས་ཚུལ་དང་། ལྷག་
མའི་ལྕི་བའི་བཤགས་ཚུལ། ལྟུང་བྱེད་ཀྱི་དང་། སོར་བཤགས་ཀྱི་དང་། ཉེས་བྱས་ཀྱི་
བཤགས་ཡུལ་གྱི་ཁྱད་པར་དྲུག་ཡོད་པའི་ཕྱིར།  
༑ དང་པོ་གྲུབ་སྟེ། དེའི་བཤགས་ཡུལ་ཆོས་བརྒྱད་ལྡན་གྱིས་མཚམས་བཅས་ན་ཐམས་
ཅད་དང་། མ་བཅད་ན་དྲུག་དགོས་པའི་ཕྱིར་ཏེ། ལུང་ལས། ཉེ་བར་འཁོར། དེ་ལ་ཕམ་
པར་གྱུར་པའི་ཀུན་ནས་བསླང་བའི་ཉེས་པ་སྦོམ་པོ་ལྕི་བ་གང་ཡིན་པ་དེ་ནི་མཚམས་ཀྱི་
ནང་དུ་དགེ་འདུན་ཐམས་ཅད་ཀྱི་མདུན་དུ་བཤགས་པར་བྱའོ། །ཞེས་གསུངས་པའི་
ཕྱིར། ཊིཀྐ་ལས། མཚམས་ཀྱི་ཕྱི་རོལ་ཏུ་མ་བཅད་པ་ལྔ་བས་ལྷག་པ་དྲུག་གི་ཚོགས།
ཞེས་གསུངས་པའི་ཕྱིར།
གཉིས་པ་གྲུབ་སྟེ། རྩ་བར། ཡང་བ་དེ་ལས་ནི་བཞི་ལ་སོགས་པ་ལའོ། །ཞེས་
གསུངས་པའི་ཕྱིར། གསུམ་པ་གྲུབ་སྟེ། རྩ་བར། ལྷག་མར་བཅས་པར། སོགས་དང་།
ལུང་ལས། དགེ་འདུན་ལྷག་མའི་ཀུན་ནས་བསླབ་པའི་ཉེས་པ་སྦོམ་པོ་ལྕི་བ་གང་ཡིན་
པ་དེ་ནི་མཚམས་ཀྱི་ཕྱི་རོལ་ཏུ་དགེ་སློང་ལྔའི་མདུན་དུ་བཤགས་སོ། །ཞེས་གསུངས་

པའི་ཕྱིར། ལྟུང་བྱེད་དང་སོར་བཤགས་དང་བཤགས་བྱའི་ཉེས་པ་གསུམ་གྱི་བཤགས་
ཡུལ་ཆོས་བརྒྱད་ལྡན་གཅིག་གི་མདུན་དུ་བཤགས་པའི་ཕྱིར་ཏེ། རྩ་བར། གཞན་ལ་ནི་
དེ་དང་བཅས་པའི་བཤགས་པའོ། །དེ་གཅིག་པུ་ལྟ་བ་ཐ་མི་དད་པ་ལའོ། ཁ་ན་མ་ཐོ་བ་
མི་མཐུན་པ་ལའོ། །ཞེས་གསུངས་པའི་ཕྱིར། 
བཤགས་པའི་བསམ་པ་སྡོམ་སེམས་གཙོ་བོ་ཡིན་ལ། ཀུན་སྤྱོད་ཆོ་ག་སྦྱོར་དངོས་
མཇུག་གསུམ་གྱི་སྦྱོར་བ་འདྲ་ཞིང༌། དངོས་གཞིའི་སྔགས་ལ་ལྟུང་བ་མིང་རིགས་བརྗོད་
པ་གསུམ་དང་། མཇུག་མཐོང་སྡོམ་དྲི། ཐབས་ལེགས་(༡༠༨བ)བྱ་བ་ཡིན་པའི་ཕྱིར་ཏེ།
རྩ་བར། མིང་རིགས་དང་ལྡན་པར་བརྗོད་ན་ལྟུང་བ་ལས་སོ། །ཞེས་གསུངས་པའི་ཕྱིར།
སྤང་ལྟུང་ལ་དངོས་པོ་དེ་སྤངས་པ་སྔོན་དུ་གཏོང་དགོས། སྔགས་ཡོད་དེ། དགེ་འདུན་
ནམ་བཙུན་པ་དགོངས་སུ་གསོལ། བདག་དགེ་སློང་ཆེ་གེ་ཞེས་བགྱི་བ་ལ་ལྟུང་བའི་སྡེ་
ཚན་ལས་ལྟུང་བ་ཆེ་གེ་བྱུང་སྟེ། བདག་དགེ་སློང་ཆེ་གེ་ཞེས་བགྱི་བས་ལྟུང་བ་དེ་དགེ་
འདུན་བཙུན་པ་རྣམས་ཀྱི་མདུན་དུ་འཆགས་སོ། །བཤགས་ན་བདག་བདེ་བ་ལ་རེག་
པར་གནས་པར་འགྱུར་གྱི་མ་བཤགས་ན་ནི་མི་འགྱུར་རོ། །ཞེས་བརྗོད་པ་དེ་ཡིན་
པའི་ཕྱིར། 
༈ བཞི་པ་དཀའ་གནས་མཐའ་དཔྱད་པ་ལ། ཁ་ཅིག་ན་རེ། གནས་དབྱུང་ལ་
གནས་དབྱུང་བདུན་གང་རུང་གིས་མ་ཁྱབ་པར་ཐལ། ཁྱོད་ཀྱིས་གནས་དབྱུང་བདུན་གྱི་
སྟེང་དུ་བསྐྲད་སྨད་ཕྱིར་འགྱེད་ཀྱི་ནན་ཏུར་བྱས་ཀྱང་མ་ལོག་ན་རུང་མཐུན་གྱི་གནས་
དབྱུང་གསུམ་བྱེད་པའི་ཕྱིར། རྟགས་གྲུབ་སྟེ། རྩ་བར། མི་རུང་བ་དང་མཐུན་ལ། ཞེས་
སོགས་ཀྱི་རུང་མཐུན་སྦྱོར་ཚུལ་ཡོད་པའི་ཕྱིར། འདོད་ན། དམན་པ་ནན་ཏུར་གྱི་རིགས་
དེ་ལ་སྡིག་སྨད་བསྐྲད་ཕྱིར་འགྱེད་བཞིར་གྲངས་མ་ངེས་པར་ཐལ། འདོད་པའི་ཕྱིར་ན་

འདིར་མ་ཁྱབ།
ཡང་ཁ་ཅིག །ལྷུང་བཟེད་ཁ་སྦུབ་ཀྱི་ལས་དེ་ནན་ཏུར་མཚན་ཉིད་པ་ཡིན་ཟེར་བ་
དང་བཅོ་ལྔ་པོ་ལ་དངོས་ཀྱིས་ཁྱབ་ཟེར་ན། དེ་མི་འཐད་པར་ཐལ། ཁྱིམ་པ་ལ་དགེ་
འདུན་མི་དབང་བའི་ཕྱིར། ཁྱབ་སྟེ། དེ་མི་དབང་བའི་རྒྱུ་མཚན་གྱིས་ནན་ཏུར་མི་རུང་
བའི་ཕྱིར་ཏེ། རྩ་བར། ཁྱིམ་པ་ལ་དེ་མི་བྱའོ། །ཞེས་དང་། རང་གི་རྣམ་བཤད་ལས།
ཁྱིམ་པ་ལ་ནན་ཏུར་གྱི་ལས་དག་མི་བྱ་སྟེ། དེ་ལ་དགེ་འདུན་མི་དབང་བའི་ཕྱིར་རོ། །
ཞེས་གསུངས་པའི་ཕྱིར་དང་། རིན་ཆེན་ཕྲེང་བ་ལས་ཀྱང་། ཁྱིམ་པ་ལ་ནན་ཏུར་བྱ་འམ་
ཞེ་ན་ཁྱིམ་པ་ལ་ནན་ཏུར་མི་བྱ་སྟེ། དེ་ལ་དགེ་འདུན་མི་དབང་བའི་ཕྱིར། ཞེས་གསུངས་
(༡༠༩ན)པའི་ཕྱིར།  
ཡང་ཁ་ཅིག ཁྱིམ་པ་ཡིན་ན་དགེ་འདུན་གྱི་ཆད་ལས་སྤྱད་པའི་ཡུལ་མ་ཡིན་པས་
ཁྱབ་ཟེར་ན། དེ་ཡང་མི་འཐད་པར་ཐལ། དགེ་སློང་སོགས་ལ་གཤེ་བ་དང་རྩ་ལྟུང་གི་
སྐུར་བ་འདེབས་པའི་ཁྱིམ་པ་དང་། ལྷུང་བཟེད་ཁ་དབུབ་ཀྱི་ཆད་ལས་སྤྱད་པའི་གཞིར་
འགྱུར་བའི་ཁྱིམ་པའི་གཞི་མཐུན་ཡོད་པའི་ཕྱིར་ཏེ། རང་གི་རྣམ་བཤད་ལས། གསོལ་
བ་འབའ་ཞིག་པའི་ལས་ཀྱིས་ལྷུང་བཟེད་ཁ་དབུབ་བྱའོ་ཞེས་བྱ་བར་སྦྱར་རོ། །སུ་ལ་ཁ་
དབུབ་ཅེ་ན་དེའི་ཕྱིར་ཡང་དག་པ་མ་ཡིན་པས་སྐུར་བའི་ཁྱིམ་པ་ལའོ། །ཞེས་གསུངས་
པའི་ཕྱིར་དང་། རིན་ཆེན་ཕྲེང་བ་ལས་ཀྱང་། ཁྱིམ་པ་ཐམས་ཅད་དུ་ཆད་ལས་མི་བཅད་
དམ་ཞེ་ན། སོགས་སོ། །  
ཁ་ཅིག །སྨད་པ་ནན་ཏུར་བྱ་དགོས་པའི་དགེ་ཚུལ་ཡོད་ཟེར་ན་མི་འཐད་པར་ཐལ།
དེ་ལ་ལྷག་མའི་ལྟུང་བ་མི་འབྱུང་བས་ཁྱབ་པའི་ཕྱིར་ཏེ། རིན་ཆེན་ཕྲེང་བ་ལས། དེ་ལ་
སྨད་པ་ནན་ཏུར་མི་བྱ་སྟེ། དེ་ལ་ལྷག་མ་མི་འབྱུང་བའི་ཕྱིར། ཞེས་གསུངས་པའི་ཕྱིར།

ལྟུང་བ་དག་ལུགས་ལ་སྣ་ཚོགས་སྨྲ་སྟེ། ཁ་ཅིག་ན་རེ། ལྟུང་བའི་ངོ་བོ་མི་འདག་
པས་ཁྱབ་ལ་འཕེལ་ཁ་ཆད་ཙམ་ཡིན་པར་ཐལ། ལྟུང་བ་བྱུང་བའི་དགེ་སློང་གི་ཡུལ་ལ་
བཤགས་ཀྱང་ཕྱི་མར་ཕྱགས་མ་ལྟ་བུའི་དམྱལ་བར་སྐྱེ་བར་བཤད་པའི་ཕྱིར་ན་མ་ཁྱབ།
དེ་ལ་གཞན་དག་ན་རེ། ལྟུང་བ་མཐོལ་བ་ལས་བཤགས་པ་ལ་དགོས་པ་མེད་པར་ཐལ།
དེ་གཉིས་ཀས་འཕེལ་ཁ་ཚད་ཙམ་ལས་དག་མི་དག་ཁྱད་པར་མེད་པའི་ཕྱིར། ཞེས་
ཟེར་རོ།
དེ་དག་ལ་ཐེག་པ་ཐུན་མོང་གི་ལུགས་བྱས་ནས་འོ་ན། ངོ་བོ་མ་དག་ན་རྣམ་སྨིན་
འབྱིན་པས་ཁྱབ་པར་ཐལ། ཁྱེད་གཉིས་ཀས་ངོ་བོ་མ་དག་ན་ཆོ་གའི་ལས་ལ་སྒྲིབ་པ་
དང་རྣམ་སྨིན་འབྱིན་ངེས་གོང་འོག་དུ་མར་བཤད་པའི་ཕྱིར། འདོད་ན། དམྱལ་བར་སྐྱེ་
བའི་མ་ངེས་པའི་ལས་ཅན་(༡༠༩བ)སྦྱོར་ལམ་བཟོད་པའི་རྒྱུད་ཀྱི་དེ་ཆོས་ཅན། དེར་ཐལ།
དེ་ཡོད་པའི་ཕྱིར། རྟགས་སླ། འདོད་མི་ནུས་ཏེ། གཉེན་པོས་རྣམ་སྨིན་ཀུན་བཅོམ་པའི་
ལས་ཡིན་པའི་ཕྱིར། རྟགས་གྲུབ་སྟེ། སྦྱོར་ལམ་བཟོད་པ་བའི་རྒྱུད་ཀྱི་ངན་འགྲོའི་ལས་
ཡིན་པའི་ཕྱིར། རྟགས་གྲུབ་ཅིང་། འདོད་མི་ནུས་ཏེ། ངན་འགྲོ་སྐྱེ་བའི་སོ་སོར་བརྟགས་
མིན་གྱི་འགོག་པ་གཉེན་པོའི་སྟོབས་ཀྱིས་ཐོབ་པའི་གང་ཟག་ཡིན་པའི་ཕྱིར་ཏེ། སྦྱོར་
ལམ་བཟོད་པ་ཐོབ་པའི་གང་ཟག་ཡིན་པའི་ཕྱིར། མཛོད་ལས། བཟོད་ཐོབ་ངན་སོང་
ཡོངས་མི་ལྟུང་། །ཞེས་གསུངས་པའི་ཕྱིར། ལྷག་ལྷ་མཚོ། །རི་མ་ཆང་ལའི་བཏུ
དེས་ན་ཁ་ཅིག་ན་རེ། དགྲ་བཅོམ་པའི་རྒྱུད་ལ་མི་དགེ་བའི་ལས་མེད་ཀྱང་དེའི་
རྣམ་སྨིན་དགྲ་བཅོམ་པས་མྱོང་བ་བྱེ་སྨྲའི་ལུགས་ཟེར་བ་ཡང་ཤིན་ཏུ་མི་འཐད་པར་ཐལ།
དགྲ་བཅོམ་པ་དག་ལའང་དགེ་བའི་ལས་གཉིས་ངེས་མ་ངེས་དུ་མ་ཡོད་ཀྱང་དེ་ལྟར་
འཕེན་བྱེད་ཀྱི་རྣམ་སྨིན་འབྱིན་མི་ནུས་པར་བྱེ་མདོ་གཉིས་ཀས་འདོད་པའི་ཕྱིར་ཏེ།

འགྲེལ་བཤད་དོན་གསལ་ལས། དགྲ་བཅོམ་པ་ལ་ཡང་སྔོན་སོ་སོ་སྐྱེ་བོའི་གནས་སྐབས་
སུ་བསགས་པའི་ལས་ངེས་པ་དང་མ་ངེས་པ་དག་ཡོད་མོད་ཀྱི་སྲིད་པ་མངོན་པར་འགྲུབ་
པར་མི་ནུས་ཏེ། ལྷན་ཅིག་བྱེད་རྐྱེན་སྲེད་པའི་རླན་དང་བྲལ་བའི་ཕྱིར། ཞེས་དང་། རྣམ་
འགྲེལ་ལས། སྲིད་པའི་སྲེད་ལས་རྣམ་བརྒལ་བའི། །ལས་གཞན་འཕེན་ནུས་མ་ཡིན་
ཏེ། །ལྷན་ཅིག་བྱེད་པ་ཟད་ཕྱིར་རོ། །ཞེས་གསུངས་པའི་ཕྱིར།
ཡང་སྔོན་གྱི་མཁྱེན་པ་དང་མི་ཤེས་པ་མང་པོ་དག་ན་རེ། བཤགས་པས་ལྟུང་བའི་
ངོ་བོ་དག་གི་ས་བོན་མི་དག་པ་དེའི་ས་བོན་གྱིས་རྣམ་སྨིན་འབྱིན་པས་ཁྱབ་ཟེར། འོ་ན།
དེ་དག་གི་ས་བོན་ཡོད་ན་རང་གི་རྣམ་སྨིན་འབྱིན་པས་ཁྱབ་པར་ཐལ། འདོད་པའི་ཕྱིར་
འདོད་ན། བཤགས་པས་ལྟུང་བ་དེ་ངོ་བོ་དག་ངེས་བྱས་ཚེ་ས་བོན་མ་(༡༡༠ན)སྤངས་ཀྱང་
རྨས་པ་མ་ཡིན་པར་ཐལ། དེའི་ས་བོན་དེ་རང་གི་རྣམ་སྨིན་གྱི་འབྲས་བུ་ཚང་མ་འབྱིན་
ངེས་ཡིན་པའི་ཕྱིར། ཁྱབ་སྟེ། དེ་རྨ་བྱུང་བ་འམ་རྨས་ན་ཅི་ཙམ་རྨས་པ་ཙམ་གྱི་འབྲས་བུ་
མི་འབྱིན་པས་ཁྱབ་པའི་ཕྱིར། རྟགས་གྲུབ་ཅིང་འདོད་མི་ནུས་པ་གཉིས་ཀ་ཡིན་པར་ཐལ།
དཔེར་ན། ནས་སོགས་ཀྱི་ས་བོན་ལ་རྨ་བྱུང་བ་འམ་སྣུམ་གྱིས་གོས་སམ་ཚིག་པ་གསུམ་
གང་རུང་བྱུང་ན་འབྲས་བུ་འབྱིན་མི་ཐུབ་པ་ལྟར་དགེ་མི་དགེའི་ལས་དེ་ཡང་དགེ་མི་དགེ་
གང་རུང་གིས་བཅོམ་ནས་རྨས་པ་འམ་བྱིན་གྱིས་བརླབས་པས་སྣུམ་བྱུགས་པ་བཞིན་
བྱས་པ་འམ་གཉེན་པོ་ཟག་མེད་དང་སྟོབས་བཞིས་བསྲེགས་པ་ལྟར་གཏན་མེད་བྱས་པ་
གསུམ་ཀའི་འབྲས་བུ་གང་བཅོམ་པ་མི་འབྱིན་པའི་ཕྱིར། དེར་ཐལ། དེ་ལྟར་དུ་ཤིང་རྟ་
ཆེན་པོ་ཐོགས་མེད་སྐུ་མཆེད་ལེགས་ལྡན་འབྱེད་དང་སློབ་དཔོན་སེང་གེ་བཟང་པོ་དང་།
ཨ་བྷྱ་ཀ་ར་དང་། ལྷ་དབང་བློ་སོགས་དང་། རྗེ་ཡབ་སྲས་བཞེད་པའི་ཕྱིར།
དང་པོ་གྲུབ་སྟེ། ལྟུང་བ་ལས་ངེས་པར་འབྱུང་བ་འམ་དགེ་ཚུལ་བདུན་བཤད་པའི་

ཕྱིར་ཏེ། མདོ་སྡེ་རྒྱན་ལས། ལྟུང་དང་འབྱུང་དང་ལྡང་བ་དང་། །ངེས་པར་འབྱུང་བ་དང༌།
ཞེས་པའི་དབྱིག་གཉེན་གྱི་འགྲེལ་པ་ལས། ལྡང་བ་བསམ་པས་ཡིན་གྱི་ཆད་ལས་ཀྱི་ནི་
མ་ཡིན་ནོ། །ངེས་པར་འབྱུང་བ་ནི་རྣམ་པ་བདུན་ཏེ། བཤགས་པ་དང་བསླབ་པ་སྦྱིན་པ་
ལ་སོགས་པ་ཆད་པའི་ལས་ཁས་ལེན་པ་དང་། བསླབ་པ་བཅས་པ་ལ་རྣམ་གྲངས་ཀྱིས་
གནང་བའི་ཕྱིར་ཀློད་པ་དང་བདེན་པ་མཐོང་བས་ལྟུང་བ་ཕྲ་མོ་ཡང་མེད་པའི་ཆོས་
ཉིད་ཐོབ་པའི་ཕྱིར་ཆོས་ཀྱིས་ཐོབ་པའོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། རྟོག་གེ་འབར་བ་ལས། རྐྱེན་ཉེ་བར་གནས་སུ་ཟིན་ཅིང་ས
བོན་ཚིག་གམ། རུལ་ལམ་སྣད་པ་ལས་ཀྱང་མ་ཡིན་ལ་རྐྱེན་གང་ཡང་(༡༡༠་བ)རུང་བ་
ཞིག་མ་ཚང་ན་ཡང་མྱུ་གུ་མངོན་པར་འབྱུང་བར་འགྱུར་བ་མ་ཡིན་ནོ། །དེ་བཞིན་དུ་དགེ་
མི་དགེའི་ལས། ཞེས་པ་ནས། གང་གི་ཚེ་དགེ་བ་ཡང་ལྟ་བ་ལོག་པ་དང་། གནོད་སེམས་
ཀྱིས་ཉམས་པར་གྱུར་བའམ་མི་དགེ་བ་ཡང་སྨོད་པ་དང༌། སྡོམ་པ་དང་འཆགས་པ་ལ་
སོགས་པའི་གཉེན་པོས་སྟོབས་ཉམས་པར་འགྱུར་པ་དེ་དག་ནི་རྐྱེན་ཚོགས་པ་ཡོད་དུ་
ཟིན་ཀྱང་དག་པ་དང་མི་དགེ་བའི་ས་བོན་གྱི་ནུས་པ་ཉམས་པས་གང་ལས་འབྲས་བུ་
གང་ཞིག་འབྱུང་བར་འགྱུར། ཞེས་གསུངས་པའི་ཕྱིར།  
གསུམ་པ་གྲུབ་སྟེ། བརྒྱད་སྟོང་འགྲེལ་ཆེན་ལས། གང་འདི་ལྟར་གཉེན་པོའི་ཕྱོགས་
ཉེ་བ་ན་འགྲིབ་པའི་ཆོས་ཅན། ཞེས་པ་ནས། ལྟུང་བའི་གནས་ནི་མ་ལུས་པ་ཟད་པར་
འགྱུར་བ་ཡིན་ནོ། །ཞེས་གསུངས་པའི་ཕྱིར། དེ་བཞིན་དུ་ལྷ་དབང་བློས་ཀྱང་བཤད་དོ། །
། བཞི་པ་གྲུབ་སྟེ། ཐུབ་དགོངས་ལས། འོ་ན་བྱས་ཤིང་བསགས་པའི་ལས་སྟོབས་དང་
ལྡན་པ་ལ་ཡང་ཅི་ཡོངས་སུ་སྤྱོད་པ་ཡོད་དམ་ཞེ་ན་ཡོད་དོ། །ཞེས་གསུངས་པའི་ཕྱིར།
རྟགས་ལྔ་པ་གྲུབ་སྟེ། ལམ་རིམ་ལས། སྡིག་པ་འདག་ལུགས་ནི་ངན་འགྲོར་སྡུག་

བསྔལ་ཆེན་པོར་སྐྱེ་བའི་རྒྱུ་རྣམས་སྡུག་བསྔལ་ཆུང་བར་སྐྱེ་བའི་རྒྱུར་འགྱུར་བ་འམ།
ངན་འགྲོར་སྐྱེས་ཀྱང་དེའི་སྡུག་བསྔལ་མི་མྱོང་བ་འམ། ད་ལྟའི་རྟེན་ལ་མགོ་ན་བ་ཙམ་
གྱིས་དག་ནས་འགྲོ་བ་དང༌། དེ་བཞིན་དུ་རྒྱུན་རིང་པོར་མྱོང་དགོས་པ་རྣམས་ཡུན་ཐུང་
ངུ་འམ་གཏན་མི་མྱོང་བར་འགྱུར་ཏོ། ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། མ་ངེས་པའི་ལས་ལ་དེ་ལྟར་ཡིན་ཀྱང་ངེས་པའི་ལས་ལ་དེ་ལྟ་
མི་འཐད་པར་ཐལ། ངེས་པའི་ལས་ཡིན་ན། རྣམ་སྨིན་འབྱིན་པར་ངེས་པས་ཁྱབ་པའི་
ཕྱིར་ཏེ། རྣམ་བཤད་རིན་ཆེན་ཕྲེང་བ་ལས། ། ལས་ངེས་པ་རྣམས་ཀྱིས་ནི་རྣམ་སྨིན་
འབྱིན་ཏེ་རྣམ་པར་སྨིན་པར་ངེས་པའི་ཕྱིར་རོ། །དེས་ན་(༡༡༡ན)ཕྱགས་མ་ལྟ་བུའི་
དམྱལ་བ་ལ་སོགས་པ་ཡིན་ནོ། །ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། བཤགས་
ཀྱང་མྱོང་ངེས་མ་ལོག་པའི་ལས་ཡིན་ན་ཞེས་པའི་དོན་ཡིན་པའི་ཕྱིར་དང༌། དེ་ཉན་ཐོས་
སྡེ་བའི་ལུགས་ལ་ཡང་སྦྱར་ཆོག་ལ། རང་རེས་མདོའི་དགོངས་པ་གོང་འོག་ཐུན་མོང་དུ།
བཤེས་སྤྲིངས་ལས། གང་ཞིག་སྔོན་ཆད་བག་མེད་གྱུར་བ་ལས། །ཕྱིས་ནས་བག་དང་
ལྡན་པར་གྱུར་དེ་ཡང་། །ཟླ་བ་སྤྲིན་བྲལ་ལྟ་བུ་རྣམ་མཛེས་ཏེ། །དགའ་བོ་སོར་འཕྲེང་
མཐོང་ལྡན་བདེ་བྱེད་བཞིན། །ཞེས་གསུངས་པ་ལྟར་བཤད་པའི་ཕྱིར་རོ། །
ཌ གཞན་ཡང་། བཤགས་པས་འདག་ཚུལ་དེ་མི་འཐད་པར་ཐལ། བཤགས་པས་
ལྟུང་བ་འདག་པ་ལ་རབ་འབྲིང་ཐ་གསུམ་སོགས་ཡོད་པའི་ཕྱིར། དེར་ཐལ། སྦྱོང་མཁན་
ཀུན་གྱི་སེམས་ཤུགས་ཆེ་ཆུང་ཡུན་རིང་ཐང་གཅིག་ཁོ་ན་མ་ཡིན་པའི་ཕྱིར། ཁྱབ་སྟེ།
དེའི་རྒྱུ་མཚན་གྱིས་འདག་ཚུལ་དུ་མ་མཐོང་བའི་ཕྱིར། དེས་ན་སྐབས་འདིར་ལྟུང་བ་
འདག་པའི་རྒྱུ་བདུན་དང་འདག་ཚུལ་བདུན་ཡོད་པར་ཐལ། མིང་རིགས་སྒོ་ནས་ཕྱིར་
བཅོས་ཚུལ་བཞིན་བྱས་པ་དང་། མཐར་བཙལ་བས་རྐྱེན་མ་འབྱོར་བ་དང༌། མཚན་

འགྱུར་བ་དང༌། དགྲ་བཅོམ་པའི་གོ་འཕང་ཐོབ་པ་དང་། འཕགས་པའི་བདེན་པ་མངོན་
དུ་བྱེད་པ་དང་། རྣམ་ཐར་སྒོ་གསུམ་རྟོགས་པ་དང་། ཐེག་ཆེན་ལྟར་ན་བྱང་ཆུབ་ཀྱི་
སེམས་བསྒོམ་པ་བདུན་གྱིས་འདག་པའི་ཕྱིར། དང་པོ་དང་གཉིས་པ་བཤད་ཟིན། གསུམ་
པ་གྲུབ་སྟེ། ཐུན་མོང་མ་ཡིན་པའི་བཅས་རྐྱང་གི་ལྟུང་བའི་འདག་རྒྱུ་ཡིན་པའི་ཕྱིར་ཏེ།
མདོ་སྡེ་རྒྱན་གྱི་འགྲེལ་བ་ལས། དགེ་སློང་དང་དགེ་སློང་མ་དག་ཕོ་མོའི་མཚན་འགྱུར་ན་
ལྟུང་བ་ཐུན་མོང་མ་ཡིན་པ་ནི་རྟེན་ཡོངས་སུ་འགྱུར་བ་དང་། ཞེས་གསུངས་པའི་ཕྱིར།
འདིས་ཀྱང་(༡༡༡བ)དེ་ལ་བརྟེན་ནས་སྡིག་པ་མ་བཤགས་ཀྱང་དག་པར་བཤད་པ་མ་
ཡིན་ནོ། ། 
༄ བཞི་པ་གྲུབ་སྟེ། དགྲ་བཅོམ་ཐོབ་ཚེ་ལྟུང་བ་ཐམས་ཅད་དག་པས་བསླབ་སྦྱིན་ཡང་
རང་གྲལ་དུ་བསྡད་ཆོག་པའི་ཕྱིར་ཏེ། ཕྲན་ཚེགས་ལས། གང་གིས་དགྲ་བཅོམ་པ་ཐོབ་
པ་དེའི་ཚེ་སྔོན་གྱི་གྲལ་ལ་འདུག་པར་བྱའོ། །ཞེས་གསུངས་པའི་ཕྱིར། 
ལྔ་པ་གྲུབ་སྟེ། དེའི་ཚེ་ལྟུང་བ་ཕྲ་མོའི་ཡང་ཕྲ་མོ་ཚུན་ཆད་དག་པའི་ཕྱིར། དེའི་རྒྱུ་
མཚན་གྱིས་མཐོང་ལམ་ནས་དོན་དམ་པའི་དགེ་སློང་ཆོས་བཅུས་བཤད་པའི་ཕྱིར་ཏེ།
མདོ་སྡེ་རྒྱན་གྱི་འགྲེལ་པ་ལས། ཆོས་ཀྱི་སྡོམ་ཀྱི་རྣམ་པར་སོ་སོར་རྟོག་པའི་ཁྱད་པར་དེ་
ཡང་དག་པར་སོ་སོར་རྟོག་པ་དང་། བདེན་པ་མཐོང་བས་ལྟུང་བ་ཕྲ་མོའི་ཡང་ཕྲ་མོ་མེད་
པའི་ཆོས་ཉིད་ཐོབ་པའི་ཕྱིར། ཆོས་ཀྱི་ཐོབ་པའོ། །ཞེས་གསུངས་པའི་ཕྱིར། འདི་ཐེག་
པ་ཐུན་མོང་དུ་རུང་ངོ་། ། 
དྲུག་པ་ཡང་དེས་གྲུབ་ཅིང་མ་སྐྱེས་དགྲའི་འགྱོད་པ་བསལ་བའི་མདོ་ལས་ཀྱང་
གྲུབ་པོ། ། 
བདུན་པ་གྲུབ་སྟེ། དགེ་སློང་དཔའ་སྦྱིན་གྱིས་བུད་མེད་མཆོག་ལ་སྤྱད་ཅིང་། དེའི་
 

བདག་པོ་དུག་གིས་བསད་པས་འགྱོད་པ་བྱང་སེམས་ངོ་མཚར་བྲ་མས་ཆོས་བཤད་བྱང་
ཆུབ་ཏུ་སེམས་བསྐྱེད་པས་མི་སྐྱེ་བའི་བཟོད་པ་ཐོབ་པར་ཐུབ་དགོངས་ལས་བཤད་པའི་
ཕྱིར། གོང་འོག་གི་དེ་བཞིན་དུ་མ་ཤེས་སོ། ། བུམ། སྔོ་བ་སྐྱུད་ནས་པ
སྨྲས་པ། རབ་ཏུ་བག་མེད་བརླང་སྤྱོད་སྡིག་ལྟུང་སྤྲིན། །ཕྱིར་བཅོས་བྱིན་རླབས་
སྟོབས་བཞིའི་རླུང་ཤུགས་ཀྱིས། །སེམས་རྒྱུད་མཁའ་ངོས་ཀུན་དག་ལུང་རྟོགས་ཀྱི། །ཉི་
མ་སྤྲིན་བྲལ་བཞིན་སལ་ལྷམ་མེའོ། །རྩབ་ཧྲལ་རྩིང་སྤྱོད་མི་གཙང་དྲིས་བསྒོས་པ། །དག་
བྱེད་སྤོང་སྡོམ་ཆུ་ལས་ཐབས་གཞན་འགའ། །ཐུབ་དབང་མཁྱེན་པས་བཙལ་ཡང་རྙེད་
དཀའ་བའི། །དག་བྱེད་ལེགས་སྤྱོད་གང་གཱའི་ཆུ་རྒྱུན་བསྟེན། །ཅེས་པའང་བར་སྐབས་
ཀྱི་ཚིགས་སུ་བཅད་པའོ། ། 
དུས་དང་དུས་མིན་གཞི་བཤད་པ།
གཉིས་པ་དུས་དང་དུས་མིན་གྱི་གཞི་ལ་གཞི་སོགས་ཀྱི་བཤད་ཚུལ་འཆད་པས་
འདི་ལ་དགེ་འདུན་ལྷག་མ་མི་ཤེས་པ་ཉིད་དང་། ཞེས་པ་ནས། བཅབས་པ་ཉིད་ཡིན་ན་
མགུ་བར་བྱ་བ་མི་སྲིད་དོ། །ཞེས་བྱུང་། ཞུ་བ་སོགས་ཀྱིས་བཤད་ཚུལ་འཆད་པར། ཉིན་
མཚན་གྱི་ཐ་མའི་ཆ་མ་ཡིན་འཆབ་པ་མི་འབྱུང་ངོ་། །ནས། ཉེས་པ་མེད་དོ། ཞེས་པའི་
བར་བྱུང་། འདིས་ལྷག་མའི་གཞི་བསམ་པ་མཐར་ཐུག་གི་དུས་རྣམས་བཤད་དེ། རྟོགས་
སླ། དུས་དང་དུས་མིན་གྱི་གཞི་བཤད་ཟིན་ཏོ། །
བར་ནི་ཞིགཡི་ལ།

གཞན་ན་གནས་པའི་གཞི་བཤད་པ།
༈ གསུམ་པས་གཞན་ན་གནས་པ་གཞི་ལས་བཤད་ཚུལ། རྩ་བར། སྤོ་བ་དང་མགུ་
བར་བྱ་བ་སྤྱོད་པ་དག་གིས་དགེ་སློང་རང་བཞིན་དུ་གནས་པ་ལས་མངོན་པར་སྨྲ་བ་དང་
ཕྱག་དང་མངོན་དུ་ལྡང་བ་དང་ཐལ་མོ་སྦྱར་བ་དང་གུས་པའི་ལས་དག་བདག་གིར་མི་
བྱའོ། །ནས། འཇིགས་པ་དངབྲལ་ན་དེ་ཉིད་དུ་བླང་བར་བྱའོ། །ཞེས་བྱུང་། ཞུ་བ་ལས་
བཤད་ཚུལ་འཆད་པར། སྤོ་བ་དང་མགུ་བར་བྱ་བ་སྤྱོད་པ་རང་བཞིན་དུ་གནས་པ་དང་།
ནས། དེར་ལྷན་ཅིག་པ་ལ་ཉེས་པ་མེད་དོ། །ཞེས་བྱུང་།  
འདི་ལ་ས་གཞན་ན་གནས་པ་ལ། མཚན་ཉིད་དབྱེ་བ། བསྡུ་བ། བསླབ་བྱ། སྒྲ་
བཤད། གྲོལ་བའི་དུས་དང་དྲུག་ལས། དང་པོ་ཡོད་དེ། དམན་པར་བྱེད་པའི་ཆོ་གས་
ཁྱད་པར་ཅན་གྱི་སྤྱད་པ་འདོར་དགོས་རུང་གི་རིགས་གནས་དེ་དེ་ཡིན་པའི་ཕྱིར།
གཉིས་པ་ཡོད་དེ། རགས་རིམ་གྱིས་ཕྱེ་ན་བཅུ་གཉིས་དང་ཉེར་དྲུག་ཡོད། ཞིབ་
པར་ཕྱེ་ན་ཞེ་བཞི་ཡོད་པའི་ཕྱིར། དང་པོ་བཅུ་གཉིས་དང་ཉེར་དྲུག་ཡོད་དེ། སྤོ་སྤྱོད་
གསུམ། མགུ་སྤྱོད་གསུམ། སྤོ་ལྡན་གསུམ། མགུ་ལྡན་གསུམ་སྟེ་བཅུ་གཉིས་དང༌།
སྡིགས་པ་དང་། སྨད་པ་དང་། བསྐྲད་པ་དང་། ཕྱིར་འགྱེད་བཞི། གནས་དབྱུང་བདུན།
དགེ་ཚུལ་བསྙིལ་བ་དང་། ངོ་བོ་ཉིད་ཚོལ་བ་དང་། བསླབ་པ་བྱིན་པ་སྟེ་ཉེར་དྲུག་ཡོད་
པའི་ཕྱིར།
གཉིས་པ་ཞེ་(༡༡༢བ)བཞི་ཡང་ཡོད་དེ། སྤོ་བ་སྤྱོད་པ་དང་། གཞི་ནས་སྤོ་བ་སྤྱོད་
པ་དང་། ཡང་གཞི་ནས་བསླང་སྟེ་སྤོ་བ་སྤྱོད་པ་གསུམ། མགུ་བ་སྤྱད་པ། གཞི་ནས་མགུ་

བ་སྤྱོད་པ་གསུམ། སྤོ་བ་སྤྱད་ནས་མགུ་བ་སྤྱོད་པ་གསུམ། གཞི་ནས་སྤོ་བ་སྤྱད་ནས་
མགུ་བ་སྤྱོད་པ་གསུམ། ཡང་གཞི་ནས་བསླང་སྟེ་སྤོ་བ་སྤྱད་ནས་མགུ་བ་སྤྱོད་པ་གསུམ་
དང་བཅོ་ལྔ་། སྤོ་ལྡན་གསུམ། མགུ་ལྡན་གསུམ། སྤོ་བ་སྤྱད་ནས་མགུ་བ་དང་ལྡན་པ་
གསུམ། གཞི་ནས་སྤོ་བ་སྤྱད་ནས་མགུ་བ་དང་ལྡན་པ་གསུམ། ཡང་གཞི་ནས་བསླང་སྟེ།
སྤོ་བ་སྤྱད་ནས་མགུ་བ་དང་ལྡན་པ་གསུམ། བསྡིགས་པ་སོགས་བཞི། གནས་དབྱུང་
བདུན། བསྙིལ་བ་ནན་ཏུར། ངོ་བོ་ཉིད་ཚོལ་བ། བསླབ་པ་བྱིན་པ་སྟེ་དངོས་བཏགས་
བསྡོམས་ན་ཞེ་བཞི་ཡོད་པའི་ཕྱིར།  
གསུམ་པ་བསྡུ་ཚུལ་གསུམ་ཡོད་དེ། ངོ་བོའི་སྒོ་ནས་གསུམ་དང། རྣམ་གྲངས་སྒོ་
ནས་གཉིས་དང་། བསླབ་བྱའི་སྒོ་ནས་གཉིས་སུ་འདུ་བའི་ཕྱིར། དང་པོ་གསུམ་ཡོད་དེ།
སྤངས་པ་ས་གཞན་དང་། སྨད་པ་ས་གཞན་དང་། རྣམ་པར་དག་པ་ས་གཞན་པ་དང་
གསུམ་ཡོད་པའི་ཕྱིར། གནས་དབྱུང་བདུན་དང་བསྙིལ་བ་ནན་ཏུར་དང་པོ་དང་། བསྡིགས་
སོགས་བཞི་གཉིས་པ། གཞན་རྣམས་གསུམ་པ་ཡིན། རྣམ་གྲངས་ཀྱིས་གཉིས་སུ་འདུ་
སྟེ། ས་གཞན་ན་གནས་པ་ལ་ནན་ཏུར་བྱས་པ་དང་མ་བྱས་པ་གཉིས་སུ་འདུ་བའི་ཕྱིར་
ཏེ། བསྡིགས་སོགས་བཞི་དང་ནན་ཏུར་བདུན་བསྙིལ་པ་རྣམས་དང་པོ་དང་། གཞན་
རྣམས་གཉིས་པར་འདུ་བའི་ཕྱིར། ང་ནི་བྲེ། །ཐེ་ཆར་གཅེས་ཤ་ཆ་ཨུ
གསུམ་པ་ཡོད་དེ། ས་གཞན་པ་ཆེ་ཆུང་གཉིས་སུ་འདུ་བའི་ཕྱིར།  
བཞི་པ་བསླབ་བྱ་ཡོད་དེ། ས་གཞན་ན་གནས་པ་ཆེན་པོས་ཁྱད་པར་ཅན་གྱི་སྤྱོད་
པ་ལྔ་སྤངས་པ་དང་དམན་པའི་སྤྱོད་པ་ལྔ་དང་དུ་ལེན་དགོས། ཆུང་ངུ་རྣམས་ཀྱིས་ཁྱད་
པར་ཅན་གྱི་སྤྱད་པ་ལྔ་སྤོང་ཡང་དམན་སྤྱོད་དང་དུ་ལེན་མི་དགོས་པའི་ཕྱིར། ཤེས་བྱེད་
གཞི་(༡༡༣ན)འདིར་ཤིན་ཏུ་གསལ་ལོ། །

ལྔ་པ་སྒྲ་བཤད་ཡོད་དེ། རང་བཞིན་དུ་གནས་པའི་ས་ལས་གཞན་དམན་པའི་སར་
གནས་པས་དེ་ལྟར་བརྗོད་པའི་ཕྱིར།  
དྲུག་པ་གྲོལ་དུས་ཡོད་དེ། །གནས་དབྱུང་མ་གཏོགས་ནན་ཏུར་ཕྱི་མ་བྱས་པས་སྔ་
མ་ལས་གྲོལ། བཟོད་པ་གསོལ་བས་ནན་ཏུར་ལས་གྲོལ། སྤོ་མགུ་འཁོར་བས་སྤོ་མགུ་
སྤྱོད་པ་ལས་གྲོལ། མགུ་བ་ནོད་བས་སྤོ་ལྡན་ལས་གྲོལ། དབྱུང་བ་ནོད་པས་མགུ་ལྡན་
ལས་གྲོལ། དགྲ་བཅོམ་ཐོབ་པས་ས་གཞན་པ་ཐམས་ཅད་ལས་གྲོལ་བའི་ཕྱིར་ཏེ། རྩ་
བར། སྔ་མ་ནི་བཟོད་པ་གསོལ་བས་རང་བཞིན་དུ་གནས་པ་ཐོབ་བོ། །འོག་མ་ནི་དགྲ་
བཅོམ་པ་ཉིད་ཀྱིས་སོ། །ཞེས་གསུངས་པའི་ཕྱིར། ས་གཞན་གྱི་གཞི་བཤད་ཟིན་ཏོ། །
ཡོངས་སྦྱོང་གི་གཞི་བཤད་པ། 
༈ བཞི་པ་ཡོངས་སྦྱོང་གི་གཞི་ལ་གཞི་དང་ཞུ་བ་ལས་བཤད་ཚུལ་གཉིས། དང་པོ་
འཆད་པར། མ་གྲགས་པ་ནི་གཞི་ཉིད་མ་ཡིན་ནོ། །ཞེས་པ་ནས། ཡིད་མ་ཆེས་པ་ནི་
གཞི་མ་ཡིན་ནོ། །ཞེས་བྱུང་། གཉིས་པ་འཆད་པར། ཤེས་པ་དུ་མ་ཉིད་ཡིན་ན་གླེང་བ་
ལ་སོགས་བ་ལ་འདོད་བས་སོ། །ནས། དེ་གཉིས་ཀྱི་ཡང་མ་ཡིན་ནོ། །ཞེས་བྱུང་།
འདིས་སྔར་བཤད་པའི་ལྟུང་བ་གླེང་དྲན་དང་སོགས་ཀྱིས་བྱེད་ཚུལ་ཡིན་པས་རྟོགས་སླ་
ཞིང་ཕལ་ཆེར་བཤད་ཟིན། ཡོངས་སྦྱོངས་བཤད་ཟིན་ཏོ། །  

ལས་དབྱེ་བའི་གཞི་བཤད་པ། 
༈ ལྔ་པ་ལས་དབྱེ་བ་གཞི་ལས་བཤད་ཚུལ་དང་། ཞུ་བ་དང་བྲམ་ཟེ་བུ་མོས་ཞུས་
པ་ལས་བཤད་ཚུལ་གཉིས། དང་པོ་འཆད་པར་དགེ་འདུན་ཐ་དད་པ་ཉིད་དུ་ནུས་པ་ལ་
མི་འདོད་པར་གླེང་བར་བྱེད་པ་ན་ལོག་པར་མི་བྱའོ། །ནས། འདི་ལ་དུས་དེ་ཁོ་ནའི་རྒྱུ་
ཉིད་དུའོ། །ཞེས་བྱུང་། 
གཉིས་པ་འཆད་པར། ཆོས་མ་ཡིན་པར་སྨྲ་བ་དག་གིས་དབྱེ་བའི་སེམས་ཀྱིས་
མཚམས་ཀྱི་ནང་དུ་ལས་ཐ་དད་པར་བྱས་ན་དེ་ཕྱེ་བ་ཡིན་ནོ། །ནས། དགེ་འདུན་ལས་
མ་ཡིན་ནོ། །ཞེས་བྱུང་། འདིར་དབྱེ་འདོད་ཀྱི་དགེ་སློང་གིས་(༡༡༣བ)གནས་སྒྲ་མི་སྙན་
མ་ཡིན་པའི་གླིང་གསུམ་གང་རུང་དུ། མཚམས་གཅིག་པའི་ནང་དུ། ཁ་སྐོང་བར་འོས་
པའི་དགེ་འདུན་བརྒྱད་ཡན་ཆད་ཀྱི་གྲངས་ཚང་ལ། འབྱེད་པ་པོ་སོ་སོའི་སྐྱེ་བོས། བསམ་
པ་ཆོས་མིན་དེར་འདུ་ཤེས་ཤིང་ཀུན་སློང་དབྱེ་བར་འདོད་པ་རྒྱུན་མ་ཆད་པ། མཐར་ཐུག་
ལས་ཐ་དད་དུ་བྱེད་པ་ན་གྲུབ་པའི་ཕྱིར་ཏེ། རྩ་བར། ཆོས་མ་ཡིན་པར་སྨྲས་པ་དག་གིས་
དབྱེ་བའི་སེམས་ཀྱིས་མཚམས་ཀྱིས་ནང་དུ་ལས་ཐ་དད་པར་བྱས་ན་དེ་ཕྱེ་བ་ཡིན་
ནོ། །ཞེས་གསུངས་པའི་ཕྱིར།
དེ་ཞི་བར་བྱེད་ཚུལ་ཡོད་དེ། ལས་ཀྱིས་བསྡུམ་སྟེ་མཐུན་པ་དང་བཀྲ་ཤིས་ཀྱི་གསོ་
སྦྱོང་བྱེད་པ་དེ་ཡིན་པའི་ཕྱིར་ཏེ། རྩ་བར། གསོ་སྦྱོང་མེད་པར་རང་བཞིན་དུ་གནས་པ་ཉིད་
མི་འཐོབ་བོ། །དེ་བྱིན་ནས་བྱའོ། །དེ་ནི་ལས་ཀྱིས་སོ། །སྔ་མ་ཡང་ངོ་། །མཐུན་པ་དང་བཀྲ་
ཤིས་པ་དང་གནོད་པ་བྱུང་བའི་དོན་དུ་གསོ་སྦྱོང་བྱར་རུང་ངོ་། །ཞེས་གསུངས་པའི་ཕྱིར། །

འཁོར་ལོ་དབྱེ་བའི་གཞི་བཤད་པ། 
༈ དྲུག་པ་འཁོར་ལོའི་དབྱེ་བའི་གཞི་འཆད་པར། ཆོས་ལས་ཐ་དད་པའི་དངོས་
པོར་གསོལ་བས་སམ། དོན་དེས་ཚུལ་ཤིང་ལེན་དུ་གཞུག་པས་སོ། ནས། དབྱེན་ལ་
ཆོས་སུ་འདུ་ཤེས་པས་ཀྱང་ངོ་། །ཞེས་བྱུང༌། དེའི་ཚུལ་ཡོད་དེ། སྟོན་པའི་དུས་སུ་བྱེད་པ་
པོ་དགེ་སློང་གིས་སྟོན་པ་དང་། ལམ་གཞན་དུ་བཤད་པ་ལྟར་དགེ་འདུན་དུ་ལོངས་བས་
བཟོད་པ་ན་ཕྱེ་བ་ཡིན་ལ། དེ་ཡང་དུས་ཞག་གཅིག་ལས་མི་གནས། མཆོག་ཟུང་གིས་
འདུམ་པར་བྱེད་པའི་ཕྱིར། དང་པོ་གྲུབ་སྟེ། མཛོད་ལས། དེ་ནི་འཁོར་ལོའི་དབྱེན་དུ་
འདོད། །འཛམ་བུའི་གླིང་ནའོ་དགུ་སོགས་ཀྱིས། །དང་པོ་མཐའ་སྐྱོན་ཟུང་གཅིག་གི །
སྔ་རོལ་ཐུབ་པ་ནོངས་པ་དང་། །མཚམས་མ་བཅད་པ་དག་ཏུ་ཡང༌། །འཁོར་ལོའི་དབྱེན་
ནི་མི་འབྱུང་ངོ་། །ཞེས་བྱུང་། ལྷག་མ་རྣམས་གྲུབ་སྟེ། མཛོད་ལས། དགེ་སློང་ལྟ་སྤྱོད་
ཚུལ་ལྡན་པས། །འབྱེད་དོ་གཞན་དུའོ་བྱིས་པ་རྣམས། །སྟོན་དང་ལམ་གཞན་ལ་བཟོད་
པ། །ཕྱེ་བའོ། །ཞེས་བྱུང་། ཁྱད་(༡༡༤ན)པར་ཕྱི་མ་གཉིས་གྲུབ་སྟེ། མཛོད་ལས། དེ་ནི་
མི་གནས་སོ། །ཞེས་གསུངས་པའི་ཕྱིར། འཁོར་ལོ་བྱེ་བ་བཤད་ཟིན་ཏོ། ། ཥྭཌ
ཆོས་ལྡན་གྱི་རྩོད་པ་ཕྱིར་བཅོས་ཚུལ་གྱི་གཞི་བཤད་པ།
༈ གཉིས་པ་ཆོས་ལྡན་གྱི་རྩོད་པ་ཕྱིར་བཅོས་ཚུལ་གཞི་དང་ཞུ་བ་ལས་བཤད་ཚུལ་
གཉིས་ལས། དང་པོ་འཆད་པར། འཁྲུག་ལོང་གི་རྒྱུ་བཞིའོ། །ནས། ཉེ་བར་ཞི་བར་བྱ་

བའི་ཕྱིར་འབད་པ་མི་བསྐྱེད་པར་མི་བྱའོ། །ཞེས་བྱུང་། ཞི་བ་ཐམས་ཅད་ནི་བྱ་བའི་ཕྱིར་
རྩོད་པར་འཇུག་གོ །ནས། དོན་སྦྱིན་པར་བྱེད་པ་འམ་མངོན་པར་བརྩོན་པའོ། །ཞེས་
བྱུང་། འདི་ལ་ཞི་བྱ་དང༌། ཞི་བྱེད་གཉིས། དང་པོ་ཡོད་དེ། ཆོས་སོགས་ལ་རྩོད་པའི་ནང་
གི་ཀུན་སློང་དང་ཕྱིའི་ལུས་ངག་གི་འཁྲུག་ལོང་བཞི་ཡོད་པའི་ཕྱིར། དང་པོ་ཡོད་དེ། རྩ་
ཉོན་ཉེ་ཉོན་ཐམས་ཅད་དེ་ཡིན་པའི་ཕྱིར། གཉིས་པ་ཕྱིའི་བཞི་ཡོད་དེ། འགྱེད་ཕྱིར་རྩོད་
པ་དང་། མི་གདམས་པའི་ཕྱིར་རྩོད་པ་དང་། ལྟུང་བའི་ཕྱིར་རྩོད་པ་དང་། ལས་ཀྱི་ཕྱིར་
རྩོད་པ་བཞི་ཡོད་པའི་ཕྱིར་ཏེ། རྩ་བར། འཁྲུག་ལོང་གི་རྒྱུ་བཞིའོ། །དངོས་པོའི་དེ་
བཞིན་ཉིད་ལ་ལོག་པར་སྒྲུབ་པ་དང་། སྤོང་བ་དང་། ལྟུང་བ་དང་བཅས་པ་ཉིད་དང་།
ལས་ལ་མཐུན་པ་མི་སྦྱིན་པའོ། །ཞེས་གསུངས་པའི་ཕྱིར། དང་པོ་ཡོད་དེ། ཕུང་པོར་
བདག་ཡོད་མེད་ལ་སྔ་རྒོལ་གྱིས་རྩོད་པ་དེ་ཡིན་པའི་ཕྱིར། གཉིས་པ་ཡོད་དེ། ཊིཀྐ་
ལས། གདམས་ངག་ལ་སོགས་པ་འཇོག་པར་འགྱུར་བས་གཞན་སྤོང་བ་སྟེ། ཞེས་དང་།
བམ་ལྔ་ལས། གདམས་ངག་འཇོག་པ་དང་། གསོ་སྦྱོང་འཇོག་པ་དང་། དགག་དབྱེ་
འཇོག་པའི་རིམ་པ་དེས་གང་ཟག་ལྟུང་བ་འབྱིན་པ་པོ་གཞན་དེ་དགེ་འདུན་རང་བཞིན་
དུ་གནས་པ་ལས་ལོགས་ཤིག་ཏུ་སྤང་བར་བྱེད་པའོ། །ཞེས་གསུངས་པའི་ཕྱིར། གསུམ་
པ་ཡོད་དེ། བམ་པོ་ལྔ་བཅུ་པ་ལས། ལྟུང་བ་སྡེ་ལྔའི་ལྷག་མ་དང་བཅས་པ་གང་ཡང་
རུང་བའོ། །ཞེས་གསུངས་པའི་ཕྱིར། བཞི་པ་ཡོད་དེ། ལས་ལ་འདུ་བ་མི་སྟེར་བ་དེ་ཡིན་
(༡༡༤བ)པའི་ཕྱིར། ། 
༈ གཉིས་པ་ཞི་བྱེད་ལ་སོ་སོར་ཕྱེ་ན་མང་ཡང་བསྡུ་ན་བདུན་ཡོད་དེ། དགེ་སློང་གི་ལོ་
དྲི་ལས། རྩོད་པ་ཞི་བར་བྱེད་པའི་ཆོས་བདུན་ཏེ། མངོན་སུམ་དྲན་པ་མ་མྱོས་དང་། །དེ་
བཞིན་གང་མང་ངོ་བོ་ཉིད། །རྩྭ་རྣམས་བཀྲམ་པ་ལྟ་བུ་དང་། ཁས་བླངས་པར་ཡང་བྱ་

བའོ། །ཞེས་གསུངས་པ་ལྟར་བདུན་གྱིས་ཐམས་ཅད་འདུལ་བའི་ཕྱིར། མངོན་སུམ་རྣམ་
པས་འདུལ་ཚུལ་ཡོད་དེ། ཕུང་སོགས་མི་རྟག་སོགས་སུ་ཕྱིཪ་འགྱེད་པར་རྩོད་པ་ལ་
མངོན་སུམ་གྱིས་འདུལ་བ་སྦྱིན་པའི་ཕྱིར་ཏེ། རྣམ་འབྱེད་ལས། མངོན་སུམ་འདུལ་བར་
འོས་པ་ལ་མངོན་སུམ་གྱིས་འདུལ་བ་སྦྱིན་ནོ། །ཞེས་དང་། དུལ་བ་ལྷས། དེ་ལ་རྟག་པ་
དང་མི་རྟག་པ་དང་ཡོད་པ་དང་མེད་པ་དང་སྡུག་བསྔལ་མ་ཡིན་པ་ལ་སོགས་པ་དངོས་
པོའི་ངོ་བོ་ཉིད་ཀྱི་སྐབས་སུ་འགྱེད་པའི་ཕྱིར་རྩོད་པ་བྱུང་ན། མདོ་སྡེ་དང༌། འདུལ་བ་
དང་། མ་མོ་འཛིན་པ་དག་གམ་མཁན་པོ་དང་སློབ་དཔོན་དག་གམ་དགེ་འདུན་ཐམས་
ཅད་དམ། གཞན་གྱི་དགེ་འདུན་ནམ་གནས་བརྟན་གཙོ་བོས་ངེས་པ་སྐྱེད་པས་རྩོད་པ་
ཉེ་བར་ཞི་བར་འགྱུར་བས། ཞེས་གསུངས་ལ། དེ་བཞིན་དུ་གཞན་བདུན་ལའང་བཤད་
པའི་ཕྱིར་རོ། ། 
དེ་ཐམས་ཅད་ཀྱི་རྟེན་གནས་མལ་གྱི་གཞི་བཤད་པ། 
༈ ལྔ་པ་དེ་ཐམས་ཅད་ཀྱི་རྟེན་གནས་མལ་གྱི་གཞི་འཆད་ལ། ཕྱག་འོས་ཀྱི་ཁྱད་
པར་དང་། གཙུག་ལག་ཁང་གི་ཁྱད་པར་དང་གཉིས། དང་པོ་འཆད་པར་སོ་སོར་ཐར་
པའི་སྡོམ་པས་མཆོག་ལ་རབ་ཏུ་བྱུང་བས་ཕྱག་བྱའོ། །ཞེས་པ་ནས། ཐམས་ཅད་ཀྱི་
སངས་རྒྱས་ལའོ། །ཞེས་གསུངས། འདིའི་ཕྱག་གི་ཡུལ་ཡོད་དེ། དགེ་སློང་རབ་བྱུང་སྡེ་
ལྔ་ཁྱིམ་པའི་ཕྱག་གི་ཡུལ་ཡིན་པའི་ཕྱིར་ཏེ། རྩ་བར། ཁྱིམ་པས་རབ་ཏུ་བྱུང་བ་ལའོ། །
ཞེས་གསུངས་། རབ་བྱུང་སྡེ་ལྔའི་ཕྱག་གི་ཡུལ་ཡོད་དེ། སངས་རྒྱས་དང་དགེ་སློང་ཕ་ལྟ་
བུ་བསླབ་ཚིགས་མཉམ་ན་རང་རང་གི་བསླབ་པ་རྒན་པ་རྣམས་ཡིན་པའི་ཕྱིར་ཏེ། རྩ་

བར། སོ་སོར་ཐར་པའི་སྡོམ་པའི་མཆོག་ལ་རབ་ཏུ་བྱུང་བས་(༡༡༥ན)ཕྱག་བྱའོ། །མཉམ་
ན་རྒན་པ་ལའོ། །ཞེས་གསུངས་པའི་ཕྱིར།  
དེ་ཡང་མ་རྒན་ཀྱང་ཡུལ་མ་ཡིན་ཏེ། ལྕི་བའི་ཆོས་བརྒྱད་ཀྱི་བཅས་པ་དང་ལྡན་
པའི་ཕྱིར། རྩ་བར། མཚན་ཐ་མི་དད་པ་ལའོ། །ཞེས་སོ། །སྤྱིར་ཕྱག་གི་ཡུལ་ཡིན་ཀྱང་
ཡུལ་དུ་སྤྱོད་ལམ་གྱིས་ཕྱག་མི་རུང་བ་ཡོད་དེ། རང་གི་མཁན་པོ་སོགས་ལའང་ས་གཞན་
སོགས་དང་། ཉལ་བ་དང་། སྙོམས་འཇུག་དང་། བྲེལ་དུས་དང་། སེམས་གཞན་དུ་
གཡེང་བ་དང༌། རྒྱབ་ཀྱིས་ཕྱོགས་པ་དང་། ཁྱིམ་གཞན་ན་འཇུག་པ་དང་། ཟས་དང་མི་
གཙང་བས་སྤགས་པ་གཉིས་དང་། གཅེར་བུ་དང་། གོས་གཅིག་པ་རྣམས་སོགས་སོ་
གཉིས་ལ་ཕྱག་མི་རུང་བའི་ཕྱིར་དང་། དེ་དག་ཅི་རིགས་ཀྱིས་ཕར་ཡང་ཕྱག་བྱེད་མི་རུང་
བའི་ཕྱིར་ཏེ། རྩ་བར། ས་གཞན་ན་གནས་པ་དང་། ནས། ཟས་ཀྱི་གྲལ་ན་འདུག་པ་མ་
གཏོགས་སོ། །ཞེས་དང་། ཡང་རྩ་བར། འབགས་པ་ལ་ཕྱག་མི་བྱའོ། །འབགས་པས་
ཕྱག་མི་བྱའོ། །ནས། འདི་ལས་གཅེར་བུ་ཉིད་དང་གོས་གཅིག་པ་ཉིད་ནི་འབགས་པ་
དང་འདྲའོ། །ཞེས་གསུངས་པའི་ཕྱིར་དང་། ལུང་ལས་ཀྱང་། བཙུན་པ་ཕྱག་མི་བགྱི་བ་
དུ་མཆིས། ཉེ་བར་འཁོར་སུམ་ཅུ་རྩ་གཉིས་ཏེ། སྡིག་པའི་ལས་བྱས་པ་དང་། སྨད་པའི་
ལས་བྱས་པ་དང་། ཞེས་པ་ནས། གཅེར་བུ་དང་གོས་གཅིག་པ་དང་ཉལ་བ་དང་སྙོམས་
པར་འཇུག་པ་དང་། རྒྱབ་ཀྱིས་ཕྱོགས་པ་དང་སོ་ཤིང་ཟ་བ་དང་བཤང་བ་བྱེད་པ་དང་།
གཅི་བ་བྱེད་པ་དང་ཁྱིམ་གཞན་ན་འདུག་པའོ། །ཞེས་གསུངས་པའི་ཕྱིར། ཕྱག་གཉིས་
སོགས་བཤད་ཟིན་ཏོ། །
གཉིས་པ་གཙུག་ལག་ཁང་གི་ཁྱད་པར་འཆད་པ་ལ། གཙུག་ལག་ཁང་བྱའོ། །ཞེས་
པ་ནས། རབ་ཏུ་བྱུང་བའི་གནས་སུ་དུས་སྟོན་བྱ་བ་ཆོས་དང་མཐུན་ནོ། །ཞེས་གསུངས།

འདིར་སྤྱིའི་དོན་ལ་ཁྱད་པར་དུ་མ་ཡོད་དེ། གླེང་གཞི་དང་། དགོས་པ་དང་། གཙུག་ལག་
ཁང་གི་ཁྱད་པར་དང་། དེ་སྐྱོང་ཚུལ་(༡༡༥བ)དང་། དེ་བཞེངས་པའི་ཕན་ཡོན་ལྔ་ཡོད་
པའི་ཕྱིར། གླེང་གཞི་དུ་མ་ཡོད་དེ། མགོན་མེད་ཟས་སྦྱིན་གྱིས་རྒྱལ་བྱེད་ཚལ་བཞེངས་
པ་སོགས་དུ་མ་ཡོད་པའི་ཕྱིར།  
གཉིས་པ་དགོས་པ་ཡོད་དེ། དགེ་འདུན་ཐོས་བསམ་འཕེལ་བ་དང༌། སྦྱིན་བདག་
གིས་བསོད་ནམས་དཔག་མེད་ཐོབ་པ་སོགས་ཀྱི་དགོས་པ་ཡོད་པ་ཕྱིར།
གསུམ་པ་གཙུག་ལག་ཁང་གི་ཁྱད་པར་དུ་མ་ཡོད་དེ། གནས་ཀྱི་དང་། བསྒྲུབ་ཚུལ་
གྱི་དང་། རྒྱ་དཔངས་ཀྱི་དང་། དབྱིབས་ཀྱི་དང་། ཡན་ལག་གི་དང་། རི་མོའི་དང་། གང་
གི་དོན་གྱི་ཁྱད་པར་དྲུག་ཡོད་པའི་ཕྱིར།  
དང་པོ་གནས་ཀྱི་ཁྱད་པར་གཉིས་ཡོད་དེ། སྐྱེ་བོ་མང་པོས་མཆོད་པའི་ཆེད་དུ་ཡིན་
ན་སྐྱེ་བོ་མང་པོ་འགྲོ་འོང་གི་གནས་སུ་གཙུག་ལག་ཁང་བྱེད་ལ། དགེ་འདུན་གྱི་ཐོས་
བསམ་བསྒོམ་པ་འཕེལ་བའི་ཆེད་དུ་ཡིན་ན། དབེན་གནས་སུ་གཙུག་ལག་ཁང་བྱེད་པ་
ཡིན་པའི་ཕྱིར། དང་པོ་གྲུབ་སྟེ། སྐྱེ་བོ་མང་པོས་ཕྱག་མཆོད་བྱེད་སླ་བའི་ཕྱིར། རྩ་བར།
ལག་གི་བླས་འགྲོ་བ་དང་འོང་བ་དང་ལྡན་པའི་གཞིར་གཙུག་ལག་ཁང་རབ་ཏུ་གནས་
པར་བྱའོ། །ཞེས་དང་། འགྲེལ་ཆུང་ལས། དགེ་སློང་གི་དགེ་འདུན་གྱི་ཕྱིར་གཙུག་ལག་
ཁང་བརྩིགས་ན་དགོན་པ་དང་དབེན་པར་མི་རྩིགས་ཀྱི་མི་མང་པོ་འདུ་ཞིང་ཕྱག་འཚལ་
བའི་གནས་སུ་བརྩིགས། ཞེས་གསུངས་པའི་ཕྱིར།  
གཉིས་པ་གྲུབ་སྟེ། སྐྱེ་བོ་མང་པོ་ཡང་ཡང་འདུ་བའི་རྒྱུན་ལུགས་དང་། རང་དབང་
དུ་གཏམ་བེར་བའི་གླག་ཆོར་དང་། བྲམ་ཟེའི་ཀློག་པ་དང་། རྟ་གླང་པོ་སོགས་ཀྱི་སྒྲ་
དང་། རྫ་རྔ་སོགས་ཀྱི་སྐད་ནི་ཏུག་རིང་ཏེ། དེ་བཞི་ཉུང་བའི་གནས་སུ་གཙུག་ལག་ཁང་

བྱེད་པའི་ཕྱིར་ཏེ། རྩ་བར། རྒྱུན་ལུགས་དང་གླག་ཆོར་དང་སྒྲ་དང༌། ཏུག་རིང་ཆུང་བར་
རོ། །ཞེས་གསུངས་པའི་ཕྱིར།  
སྔར་ཞི་གནས་ཀྱི་གསོ་སྦྱོང་དུ་བཤད་པ་དང། མདོ་སྡེ་རྒྱན་ལས། བློ་ལྡན་གང་དུ་
སྒྲུབ་པའི་ཡུལ། ཞེས་སོགས་དང་མཐུན་པ་དེའི་ཕྱིར། གནས་དེ་དག་ཏུ་ཡང་གཙུག་
ལག་ཁང་བྱེད་པའི་ཐོག་མར་ས་(༡༡༦ན)འདུལ་དུ་གྲགས་པར་བཀྲ་ཤིས་པའི་གསོ་སྦྱོང་
དང་མཐུན་པའི་གསོ་སྦྱོང་ལན་དུ་མར་བྱས་ཤིང་ཆོས་ཉན་བཤད་བྱས་ན་ལེགས་པ་ཡིན་
ཏེ། སྔོན་སྟོན་པའི་དུས་སུ་ཡང་ཅི་རིགས་བྱས་ཚུལ་གསོ་སྦྱོང་སོ་སོའི་གླེང་བཞི་ལུང་
ལས་བྱུང་བ་དང་། དེ་རྗེས་སུ་ཡང་དགྲ་བཅོམ་པ་དང་ཚད་ལྡན་དུ་མས་མཛད་པ་དང་
ཆུ་ལེན་པ་དང་ཤིང་གཅོད་སར་བཀའི་ཚིགས་བཅད་ཀྱི་ཆོས་སྦྱིན་སྟེར་བར་བཤད་པ་
དེའི་ཕྱིར། དེས་ན་རྩ་བའི་ལུང་ལྟར་སྔར་བཤད་པའི་དེར་ཡང་མ་བཤད་ཀྱང་སྦྱར་ན་
ལེགས་སོ། ། མཿཎ་བཏུ་ཏཿཛེ་ཚོ་ཀྲུའུ་གུ་མི་ཁ་ཡཎཾ །རཌ་།ཉི་མཎྜལ་མེ་
གསུམ་པ་སྒྲུབ་ཚུལ་ལ་བསྒྲུབ་བྱའི་སྒོ་ནས་གཉིས་ཡོད་དེ། རྙིང་གྲུམ་ཆུང་སོགས་
ཀྱི་ཞིག་གསོས་དང་། སྔར་མེད་གསར་སྒྲུབ་ཀྱི་ཚུལ་གཉིས་ཡོད་པའི་ཕྱིར། དང་པོ་ལ་
ཡང་དུ་མ་ཡོད་དེ། རང་གི་གཙུག་ལག་ཁང་ཆེ་ཆུང་གང་བྱས་ཀྱང་རུང་། མཆོད་རྟེན་དང་
སྐུ་གཟུགས་བསྐྱེད་པའི་ཆེད་དུ་བཤིགས་ནས་བཅོས་པ་ལ་ཉེས་པ་མེད། བསྐྱེད་པའི་
ཆེད་མ་ཡིན་ན་མི་རུང་། རྙིང་པ་ཉམས་པ་འམ་ཉམས་གྲབ་བྱུང་ན་བསྐྱེད་མི་ཐུབ་པར་
ཚད་མཉམ་བྱེད་པའི་ཆེད་དུ་བཤིགས་ཀྱང་རུང་། གདུགས་སོགས་ཕྱོགས་རེ་རྙིང་པ་
གསོ་བའི་ཆེད་དུ་ཕྱོགས་རེ་བཤིགས་ནས་བཅོས་པའང་རུང་བའི་ཕྱིར། 
དང་པོ་གྲུབ་སྟེ། རྩ་བར། དེ་དག་ལྕི་བས་འཇིག་པ་ཉིད་ཡིན་ན་བརྩེགས་པ་གཞིག་
པ་ལ་ཁ་ན་མ་ཐོ་བ་མེད་དོ། །བརྩམ་པ་བསྐྱེད་པ་འམ་བསྐྱུང་པར་བྱ་བའི་ཕྱིར་གཞིག་པ་

ལ་ཡང་ངོ་། །ཞེས་གསུངས་པའི་ཕྱིར། 
གཉིས་པ་གྲུབ་སྟེ། རྩ་བར། མཆོད་རྟེན་དང་སྐུ་གཟུགས་དག་ནི་བསྐྱེད་པ་ཉིད་ཀྱི་
ཕྱིར་རོ། །ཞེས་དང་། ཊིཀྐ་ལས། ཟིན་པ་དེ་དག་བསྐྱེད་པ་འབའ་ཞིག་གི་ཕྱིར་བཤིགས་
པ་ལ་ཁ་ན་མ་ཐོ་བ་མེད་པར་མ་ཟད་ཀྱི། ཞེས་གསུངས་པའི་ཕྱིར། རིན་ཆེན་འཕྲེང་བར་
ཡང་ངོ་། །  
གསུམ་པ་གྲུབ་སྟེ། སྙན་པ་བཟང་ལྡན་གྱི་གཏམ་རྒྱུད་ཀྱིས་ཀྱང་ཤེས་པའི་ཕྱིར་ཏེ།
ཊིཀྐར། དེ་གཉིས་བརྩམ་པ་བསྐྱུང་པའི་ཕྱིར་བཤིགས་པ་ནི་ཁ་ན་མ་ཐོ་བར་མི་འགྱུར་
རོ། །ཞེས་དང་། རིན་ཆེན་ཕྲེང་(༡༡༦བ)བར། མཆོད་རྟེན་དང་སྐུ་གཟུགས་དག་ནི་
བརྩམས་པ་ནས་བསྐྱེད་པའི་ཕྱིར་བཤིགས་ན་ཁ་ན་མ་ཐོ་བ་མེད་ཀྱི་བསྐྱུང་བའི་ཕྱིར་
བཤིགས་ཏུ་མི་རུང་ངོ་། །ཞེས་གསུངས་པའི་ཕྱིར། 
ན་བཞི་པ་གྲུབ་སྟེ། རྩ་བར། རྙིང་པ་ཉིད་ཀྱི་ཕྱིར་ནི་ཟིན་ཀྱང་མཉམ་པའི་ཕྱིར་ཡང་
ངོ་། །ཞེས་དང་། ཊིཀྐར་ལུང་དྲངས་པ་ལས་ཀྱང་། སྐྱང་ནུལ་གྱི་སྐུ་གཟུགས་དག་རྙིངས་
པར་གྱུར་པ་ན། དགེ་སློང་དག་འགྱོད་པས་ཕྱི་འཆོས་པར་མི་བྱེད་པ་དང་། བཅོམ་ལྡན་
འདས་ཀྱིས་བཀའ་བསྩལ་པ། ལྷག་པ་འམ་མཉམ་པར་བྱའི་ཆུང་བར་ནི་མི་བྱའོ། །ཞེས་
གསུངས་པའི་ཕྱིར།  
ལྔ་པ་གྲུབ་སྟེ། རྩ་བར། ཕྱོགས་གཅིག་ཕྱིར་བཅོས་པའི་ཕྱིར་ཡང་ངོ་། །ཞེས་དང་།
ཊིཀྐ་ལས། མཆོད་རྟེན་དང་སྐུ་གཟུགས་དག་གི་ཕྱོགས་གཅིག་རྙིངས་པ་ཕྱིར་བཅོས་པར་
བྱ་བའི་ཕྱིར་བཤིགས་པ་ལ་ཡང་ཁ་ན་མ་ཐོ་བ་མེད་དོ། །ཞེས་གསུངས་པའི་ཕྱིར། དེ་
བཞིན་དུ་གླེགས་བམ་གྱི་ཡི་གེ་ལའང་འདྲ་བར་བཤད་དོ།
རྩ་རྟགས་གཉིས་པ་སྔར་མེད་གསར་དུ་སྒྲུབ་ཚུལ་ལ་ཡང་དུ་མ་ཡོད་དེ། འོག་

གཞིའི་སྒྲུབ་ཚུལ། ཀ་བ་འཛུགས་ཚུལ། གདུང་ལྕམ་གྲས་མ་གསུམ་གྱི་འགེབས་ཚུལ་
དང་། གཙང་ཁང་གི་སྒྲུབ་ཚུལ། ཁྱམས་ཀྱི་སྒྲུབ་ཚུལ། སྒོ་དང་རྟ་བབས་ཀྱི་སྒྲུབ་ཚུལ་
རྣམས་སུ་ཡོད་པའི་ཕྱིར། དང་པོ་གྲུབ་སྟེ། འོག་གཞི་བརྟན་པ་དང་ཀ་བ་སོགས་སླར་
བབས་མི་འགྲོ་བའི་ཆེད་དུ་གཙུག་ལག་ཁང་གི་རྨང་ངམ་འོག་གཞི་ས་བྲུས་པར་སོ་བཏང་
བའི་ཕག་རིམ་པ་བདུན་ནམ་བརྒྱད་བརྩེགས་བྱེད་པའི་ཕྱིར་ཏེ། རྩ་བར། སོ་ཕག་གི་
གཅལ་བདུན་ནམ་བརྒྱད་གཞུག་གོ །ཞེས་དང་། ཊིཀྐ་ལས། གནས་ཁང་རྩིགས་པའི་
འོག་གཞིའི་གཅལ་དུ་སོ་ཕག་རིམ་པ་བདུན་ནམ་བརྒྱད་གཞུག་པར་བྱའོ། །ཞེས་གསུངས་
པའི་ཕྱིར།  
རྩ་རྟགས་གཉིས་པ་གྲུབ་སྟེ། སོ་ཕག་གི་གཅལ་དེའི་སྟེང་དུ་ཕྱོགས་སོ་སོར་ཀ་
གདན་སྲ་བའི་ཤིང་སྤང་ལེབ་ཀྱི་ཕྲེང་དང༌། དེ་སོ་སོའི་སྟེང་དུ་ཀ་བའི་ཕྲེང་དང་དེ་སོ་
སོའི་སྟེང་དུ་ཀ་གཞུ་དག་ཕྱོགས་སོ་སོར་ཇི་ལྟར་དགོས་པ་ཚར་རམ་ཕྲེང་དུ་དགོད་པའི་
ཕྱིར་ཏེ། ཊིཀྐ་ལས། སོ་ཕག་གི་གཅལ་དེའི་སྟེང་དུ་(༡༡༧ན)ཀ་རྟེན་གྱི་སྤང་ལེབ་གཞུག་
པར་བྱའོ། །ཞེས་དང་། རིམ་བཞིན་དུ། རྩ་བར། དེའི་སྟེང་དུ་ཀ་རྟེན་གྱི་སྤང་ལེབ་བོ། །
དེའི་སྟེང་དུ་ཀ་བའི་ཚར་དག་གོ །དེ་དག་གི་སྟེང་དུ་ཀ་གཞུའི་འདབ་མ་དག་གོ །ཞེས་
གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། གཞུ་དེ་དག་གི་སྟེང་དུ་གཙང་ཁང་
དབུས་མ་སོགས་ལ་གདུང་མིག་མངས་རིས་དང་གཞན་ཁྱམས་ཚར་སོགས་ལ་ཕྱོགས་སོ་
སོར་གདུང་རྒྱུགས་པ་སོགས་གང་འོས་བཏང་བའི་སྟེང་དུ་ལྕམ་མགོ་མཇུག་མ་བསྣོལ་བ་
ལྕམ་ཁང་དང་བཅས་པ་ལག་ལེན་ལྟར་བཀལ་པའི་སྟེང་དུ་ཤིང་ལེབ་བམ་གྲས་མ་དེའི་
སྟེང་དུ་སོ་ཕག་འགྲེམ་ཞིང་སོ་ཕག་གི་འདག་པས་མཚམས་སྦྱོར་བར་བྱེད་པའི་ཕྱིར། རྫ་
འདག་འདི་ལ་རྒྱ་ན་སྦྱོར་ཚུལ་ལེགས་པ་ཅིག་ཡོད། རྩ་བར། དེ་དག་གི་སྟེང་དུ་གདུང་མ་

དག་གོ །དེ་དག་གི་སྟེང་དུ་ལྕམ་དག་གོ །དེ་དག་གི་སྟེང་དུ་སྤང་ལེབ་དག་གོ །དེ་དག་
གི་སྟེང་དུ་སོ་ཕག་དག་དགྲམ་མོ། །དེ་དག་གི་སྟེང་དུ་སོ་ཕག་གི་ཕྱེ་མའི་འཇིམ་པའོ། །
ཞེས་གསུངས་པའི་ཕྱིར། དེ་ལྟར་བཤད་པ་ནི་ངེས་བཟུང་དང་མེད་མི་རུང་གི་གདུང་
ལྕམ་ཀ་བ་འཛུག་ཚུལ་ཡིན་ལ། ཕུན་སུམ་ཚོགས་པར་བྱེད་ན་ཀ་གདན་ནས་སྟེང་གི་བར་
བརྩེགས་བཅོ་ལྔ་སོགས་ཡང་རུང་སྟེ། རྒྱལ་བ་དགེ་འདུན་གྲུབ་སོགས་ཀྱིས་བཀྲ་ཤིས་
ལྷུན་པོ་སོགས་བཞེངས་དུས་ཀ་གདན་དང་ཀ་བ་དང་བྲེ་གདན་དང་བྲེ་དང་གཞུ་དང་
གདུང་སྟན་དང་གདུང་བང་གདུང་ཁེབས་དང་མཆོད་རྩེགས་དང་ཁེབས་དང་པད་མཆོད་
བཞི་པ་གཙང་ཁང་གི་ཁྱད་པར་ཡོད་དེ། གཙུག་ལག་ཁང་དེའི་ཕུག་གི་ངོས་སམ།
ཕུག་གི་ཕྱོགས་གཅིག་ཏུ་དྲི་གཙང་ཁང་དམ་སྐུ་གསུང་ཐུགས་ཀྱི་རྟེན་བཞེངས་པའི་ཁང་
པ་གློ་གཡས་གཡོན་དུ་གནས་ཁང་བྱེད་པ་ཡིན་པའི་ཕྱིར། དེ་བཞིན་དུ་གཙང་ཁང་
གསུམ་བྱེད་ན་མཛེས་པའི་ཕྱིར་དུ་ངོས་དེའི་དབུས་དང་གཡས་གཡོན་དུ་རེ་རེ་སྟེ་དགུ་
བྱེད་ལ། དེའི་སྒོ་གཙུག་ལག་ཁང་གི་ཕྱིར་སྒོ་དང་མཐུན་(༡༡༧བ)པར་བྱས་ན་མུན་པ་
ཆུང་བའི་ཕྱིར། ཟུར་དང་པོ་གྲུབ་སྟེ། རྩ་བར། ངོས་གཅིག་གི་དབུས་སུ་དྲི་གཙང་ཁང་པ་
ཉིད་དོ། །ཞེས་དང་། ཊཱིཀྐ་ལས། འདིར་ངོས་ཞེས་བྱ་བ་ནི་ཕྱོགས་ཏེ། ཞེས་གསུངས་
པའི་ཕྱིར་དང་། ལུང་ལས་ཀྱང་། གལ་ཏེ་གནས་ཁང་གསུམ་པ་བྱེད་དུ་བཅུག་ན་དབུས་
སུ༌དྲི་གཙང་ཁང་བྱེད་དུ་བཞུགས་ཅིང་གློ་གཉིས་སུ་གནས་ཁང་གཉིས་སོ། །སོགས་
གཉིས་པ་གྲུབ་སྟེ། རྩ་བར། དེའི་མདུན་དུ་སྒོ་ཁང་ངོ་། །ཞེས་གསུངས་པའི་ཕྱིར།
ལྔ་པ་ཁྱམས་ཀྱི་ཁྱད་པར་ཡོད་དེ། ཁྱམས་གཅིག་པ་དང༌། ཁྱམས་གསུམ་པ་ཡང་

ཡོད་པའི་ཕྱིར། དེར་ཐལ། དྲི་གཙང་གཅིག་ལ་གཡས་གཡོན་དུ་གནས་ཁང་རེ་བྱས་ན་
ཁྱམས་གཅིག་བྱེད། དེ་འདྲའི་དྲི་གཙང་ཁང་གསུམ་དང་ཁང་མིག་དགུ་ཡིན་ན། ཁྱམས་
གསུམ་པ་བྱེད་པ་དང་། དེ་བཞིན་དུ་བཞི་པ་བྱེད་པ་སོགས་ཡིན་པའི་ཕྱིར། རྩ་བར།
ཁྱམས་གསུམ་པ་ཡང་ངོ་། ཞེས་དང་། ལུས་ལས་ཀྱང་། གལ་ཏེ་གནས་ཁང་གསུམ་པ་
བྱེད་དུ་འཇུག་ན་དབུས་སུ་དྲི་གཙང་ཁང་བྱེད་དུ་གཞུག་ཅིང་གློ་གཉིས་སུ་གནས་ཁང་
གཉིས་སོ། ཁྱམས་གསུམ་ལ་ནི་དེ་བཞིན་དུ་གནས་ཁང་དགུ་དག་གོ ཁྱམས་བཞི་པ་ནི་
དབུས་སུ་སྒོ་ཁང་གི་བྱང་གཏད་སུ་དྲི་གཙང་ཁང་ངོ་། །སྒོ་ཁང་གི་ངོས་གཉིས་སུ་གནས་
ཁང་གཉིས་སོ། །ཞེས་གསུངས་པའི་ཕྱིར། 
དྲུག་པ་སྒོ་དང་རྟ་བབས་ཀྱི་སྒྲུབ་ཚུལ་ཡོད་དེ། སྒོ་ལ་སྒོ་ཁང་དང་དེའི་སྒོར་ཤིང་
རིང་པོ་གཉིས་སྒྲེང་བའི་སྟེང་དུ་ཤིང་རིང་པོ་གཅིག་གི་བཀབ་པ་དེའི་སྟེང་དུ་རྒྱུན་མང་
པོས་མཛེས་པར་བྱས་པ་དེའི་མིང་ལ་རྟ་བབས་དང་སྒོ་དང་པོ་དང༌ལམ་པོ་ཆེའི་སྒོ་
སོགས་སུ་གྲགས་པ་དེ་ཡིན་པའི་ཕྱིར་ཏེ། ལུང་ལས། མཆོད་རྟེན་ལ་ལན་ཀན་གྱིས་
བསྐོར་བ་དེ་ལ་རྟ་བབས་མེད་པས་མི་མཛེས་པར་གྱུར་ནས་བཀའ་སྩལ་པ་རྟ་བབས་
སྒྲེང་བར་བྱའོ། །ཞེས་དང་། རྣམ་འབྱེད་འགྲེལ་པ་དང་གཞི་འགྲེལ་ལས། རྟ་བབས་
ཞེས་བྱ་བ་ནི་ལམ་པོ་ཆེའི་སྒོ་མཐོན་པོ་སྒྲེང་པའོ། །ཞེས་དང་། ཕྲན་ཚེགས་འགྲེལ་པ་
ལས། རྟ་བབས་(༡༡༨ན)ནི་རྩ་བའི་སྒོའི་ཕྱི་རོལ་གྱི་རྩིག་པ་མ་གཏོགས་པར་ཤིང་གཉིས་
སྒྲེང་བ་ལ་ཤིང་གཅིག་གིས་སྟེང་ནས་བཀབ་པ་སྒོའི་རྣམ་པ་ལྟ་བུ་ཡིན་ཏེ། འདིའི་མིང་
གཞན་ནི་སྒོ་དང་པོ་ཞེས་བྱ་བ་ཡིན་ནོ། །ཞེས་གསུངས་པའི་ཕྱིར། འགྲེལ་ཆུང་གིས་རྟ་
བབས་རྡོ་རིང་དུ་བཤད་པ་ནོར་རོ། །ལན་ཀན་ནི་ཤིང་ཐག་ཡིན་ཏེ། ཤིང་གི་དབྱུག་པ་
རིང་པོ་འཕྲེད་ལ་ཐག་པ་ལྟར་བཏང་བ་ནི་ལན་ཀན་དང༌། དེ་མི་འགུལ་བའི་ཆེད་དུ་

ཤིང་ཐུང་ངུ་འགྲེང་བ་དང་སྦྲེལ་བ་ནི་ཤར་བུ་འམ་ཤར་བ་ཞེས་བཤད་པའི་ཕྱིར་ཏེ། ད་
ལྟ་རབ་གསལ་སོགས་ལ་ཤིང་གི་དྲ་མིག་གམ་ཤིང་ཐག་བྱས་པ་ལྟ་བུ་ཡིན་པའི་ཕྱིར་ཏེ།
རྩ་བར། མི་ལྟུང་བར་བྱ་བའི་ཕྱིར་ལན་ཀན་བྱའོ། །མི་འགུལ་བར་བྱ་བའི་ཕྱིར་ཤར་བ་
བཞག་གོ །ཞེས་དང༌། ཊིཀྐ་ལས། འདིར་ཤར་བ་ཞེས་བྱ་བ་ནི་ལན་ཀན་གྱི་ཤིང་རིང་པོ་
རྣམ་པར་བཞག་པའི་བར་དུ་གཟུངས་ཀྱི་ཤིང་ཐུང་ངུ་གང་དག་འཛུད་པ་དེ་དག་ལ་
བྱའོ། །ཞེས་གསུངས་པའི་ཕྱིར་དང༌། འགྲེལ་ཆུང་ལས་ཀྱང་ངོ་། ། 
གསུམ་པ་རྒྱ་དཔངས་ཀྱི་ཁྱད་པར་གཉིས་ཡོད་དེ། དགེ་སློང་ཕའི་གཙུག་ལག་ཁང་
གཞན་ལྔ་བརྩེགས་དང་གཙང་ཁང་དང་སྒོ་ཁང་གཉིས་རབ་གསལ་ལྟ་བུ་བདུན་བརྩེགས་
བྱེད། དགེ་སློང་མའི་གཙུག་ལང་ཁང་གཞན་སུམ་བརྩེགས་དང་གཙང་ཁང་སྒོ་ཁང་
གཉིས་རབ་གསལ་ལྟ་བུ་ལྔ་བརྩེགས་བྱེད་ཅིང་རྒྱ་ཚད་ཀྱང་དེས་དཔྱད་རིགས་པའི་ཕྱིར།
དང་པོ་གྲུབ་སྟེ། རྩ་བར། གཙུག་ལག་ཁང་དག་གི་བརྩེགས་མ་ཉིད་ཀྱི་མཐའ་ནི་ལྔའོ། །
ཞེས་དང་། ལུང་སིལ་བུ་ལས། དགེ་སློང་རྣམས་ཀྱི་གཙུག་ལག་ཁང་གི་ལྔ་བརྩེགས་སུ་
བྱའོ། །དྲི་གཙང་ཁང་གི་བདུན་བརྩེགས་སོ། །སྒོ་ཁང་སྟེང་གི་བསིལ་ཁང་ཡང་བདུན་
བརྩེགས་སོ། །ཞེས་གསུངས་པའི་ཕྱིར།  
ཉིལ་གཉིས་པ་གྲུབ་སྟེ། རྩ་བར། དགེ་སློང་མ་རྣམས་ཀྱི་བརྩེགས་མ་ཉིད་ནི་གསུམ་
མོ། །ཞེས་དང་། ལུང་བསིལ་བུ་ལས། དགེ་སློང་མ་རྣམས་ཀྱི་གཙུག་ལག་ཁང་(༡༡༨བ)
ནི་སུམ་བརྩེགས་ཏུ་བྱའོ། །དྲི་གཙང་ཁང་ནི་ལྔ་བརྩེག་གོ །སྒོ་ཁང་གི་སྟེང་གི་བསིལ་
ཁང་ཡང་ལྔ་བརྩེག་གོ །ཞེས་གསུངས་པའི་ཕྱིར།ཨོཾ་ཎཿཋེ་ཋ་ཌུ་སི་ཥོ་ཌཌ་ཨྰ་རྩེ་རྐ
བཞི་པ་དབྱིབས་ཀྱི་ཁྱད་པར་དུ་མ་ཡོད་དེ། གཙུག་ལག་ཁང་གི་དབྱིབས་སུ་གྲུ་
བཞི་བཟང་ལ་ཟུར་བརྒྱད་ཟླུམ་པོ་སོགས་ཀྱང་རུང་ཁྱམས་ཡང་གཙུག་ལག་ཁང་གྲུ་བཞི་

པ་བྱང་མ་ཡིན་པའི་ངོས་གསུམ་དུ་ཁྱམས་དབུས་མཐོང་ཆེ་བ་མ་གཏོགས་ཀ་ཚར་
བྱས་ཐོག་འདུ་བ་ལ་ཁྱམས་མདུན་ངོས་སུ་ཕྱི་ནང་རིམ་གསུམ་སོགས་དང་།
ནས་ཁྱམས་བཏགས་པ་སོགས་ཀྱང་རུང་བའི་ཕྱིར། དང་པོ་གྲུབ་སྟེ། རྩ་བར། གྲུ་བཞི་
བཟང་བ་ཉིད་དོ། །ཞེས་དང་། ཊཱིཀྐར་ཡང་། གཙུག་ལག་ཁང་གི་དབྱིབས་གྲུ་བཞི་པ་
ཉིད་བཟང་སྟེ་རྣམ་པ་གཞན་ཡང་བཀག་པ་ནི་མེད་དོ། །ཞེས་དང་། བྱ་བ་བསྡུས་པ་ལས་
ཀྱང་། ཟླུམ་བུའི་དྲི་བཟང་ཁང་གི་ལས། །ཡང་ན་གྲུ་བཞིའི་ལས་ཅན་ཏེ། །ནས། ཇི་སྙིད་
སུམ་ཅུ་རྩ་དྲུག་པའི། །ཤིན་ཏུ་ཟླུམ་པོའི་གཟུགས་ཅན་བྱ། །གང་གང་དྲི་ཡི་གཙང་ཁང་
འདི། །གྲུ་བཞི་པར་ཡང་ལྟ་བར་བྱ། །དེ་ལྟའི་གཟུགས་རྣམས་མངོན་འདོད་པས། །དེ་
སྙེད་ཆ་ཤས་རྣམས་ཀྱང་བྱ། །ཞེས་གསུངས་པའི་ཕྱིར། རྟགས་གཉིས་གྲུབ་སྟེ། མེ་ཏོག་
འཕྲེང་རྒྱུད་ལས། ཕལ་ཆེར་གཡོགས་ཤིང་ཀུན་ནས་བསྐོར། །ངོས་བཞི་པ་ཡི་ཁྱམས་
བཞིན་བརྟགས། །ཐམས་ཅད་གཡོགས་ཤིང་ཕལ་ཆེར་བསྐོར། །ངོས་གཉིས་པ་ཡི་བྱམས་
བཞིན་ཏེ། ཞེས་དང་། རྩ་བར། ཡང་། ཁྱམས་གསུམ་པ་ཡང་ངོ་། །ཞེས་དང་། ཊིཀྐ་
ལས། གྲུ་བཞི་ལ་ངོས་གསུམ་ནས་ཁྱམས་བརྟགས་བཟང་ངོ་། །ཞེས་གསུངས་པའི་ཕྱིར།
ལྔ་པ་གཙུག་ལག་ཁང་ཁྱམས་དང་བཅས་པའི་ཡན་ལག་གི་ཁྱད་པར་ཡོད་དེ། དེ་
དག་ལ་ཐུན་མོང་དུ་སྟེང་དུ་འཛེག་པའི་རྡོ་ས་ཤིང་གི་ཐེམ་སྐས་གསུམ་དང་ཤིང་སྨིག་
མ་ཐག་པའི་ཡ་གད་གསུམ་གང་རུང་བྱེད་ལ། ཁྱམས་ཀྱི་དབུས་སུ་སེང་གེའི་ཁྲི་རྒྱན་དང་
རྐང་རྟེན་དང་བཅས། སྟེང་དུ་བླ་རེས་དར་དཔྱངས། གནས་དེ་དག་གི་འཁོར་གྱི་ཁྱམས་
ཟླུམ་པོ་དང༌། (༡༡༩ན)བསིལ་བའི་ཆེད་དུ་ཕྱི་རྩིགས་པས་བསྐོར་བ་ཀ་ཚར་གྱིས་ཐོག་
ཕུག་ཅིང་བསེར་བུ་ལྡང་བའི་ཆེད་དུ་སྐར་ཁུང་དྲ་བའམ་སྒོ་གླེགས་ཅན་ཆུའི་རྫིང་བུ་
སོགས་བྱེད། རབ་བྱུང་གི་ཀུན་དགའ་ར་བ་རྩིག་པས་བསྐོར་བ་དང་། དེའི་ཕྱི་རོལ་དུ་

ཤིང་བཙུག་པའི་གཙངས་དང་འོབས་སོགས་བྱེད་པའི་ཕྱིར།  
དང་པོ་གྲུབ་སྟེ། རྩ་བར། འཛེགས་པའི་ཕྱིར་ཐེམ་སྐས་བྱའོ། །འོག་ཏུ་རྡོ་ལས་བྱས་
པ་བར་དུ་ས་ལས་བྱས་པ་སྟེང་དུ་ཤིང་ལས་བྱས་པའོ། །ཡ་གད་ལས་གཟེར་བར་བྱའོ། །
ཤིང་དང་སྨིག་མ་དང་ཐག་མ་ལས་བྱས་པའོ། །ཞེས་གསུངས་པའི་ཕྱིར། ཡ་ཤིང་གཅིག་
ལ་རྐང་པ་འཇོག་པ་དེ་གསུམ་གྱིས་བྱས་པ་ཡིན་པར་ཕྲན་ཚེགས་འགྲེལ་བར་བཤད།
གཉིས་པ་གྲུབ་སྟེ། རྩ་བར། སེང་གེའི་ཁྲི་གྲུ་བཞི་བྱའོ། སོགས་དང་། སྟེང་དུ་བླ་
རེའོ། །དཔྱངས་པ་དག་གི །ཞེས་གསུངས་པའི་ཕྱིར།  
༑ གསུམ་པ་གྲུབ་སྟེ། རྩ་བར། འཁོར་གྱི་ཁྱམས་བྱའོ། །ཞེས་གསུངས་པའི་ཕྱིར།
༑ བཞི་པ་གྲུབ་སྟེ། རྩ་བར། གནས་བསིལ་བར་བྱ་བའི་ཕྱིར་ཕྱི་རོལ་རྩིག་པས་བསྐོར་
རོ། །ནས། དྲ་བ་དང་སྒོ་གླེགས་དག་གཞུག་གོ །ཞེས་སོ། 
ལྔ་པ་གྲུབ་སྟེ། རྩ་བར། རབ་ཏུ་བྱུང་བའི་ཀུན་དགའ་ར་བ་རྩིག་པས་བསྐོར་བ་ཉིད་
ཀྱང་ངོ་། །རྩིག་པ་ལ་ཆུ་ཁུང་གདོད་པ་ཉིད་ཀྱང་ངོ༌། །གཙང་ས་དང་འོབས་དག་ཀྱང་
ངོ་། །ཞེས་གསུངས་པའི་ཕྱིར། འདི་དག་གི་སྒོ་གླེགས་ཀྱི་ཁྱད་པར། རྩ་བར། གསལ་
བས་མ་སྤྲོས་སོ། །  
དྲུག་པ་རི་མོའི་ཁྱད་པར་ཡོད་དེ། གཙུག་ལག་ཁང་གི་ཁྱམས་སུ་སྟོན་པའི་སྐྱེས་
རབས་སོགས་སྐྱེས་རབས་ཀྱི་སྡེ་ནས་བྱུང་བའི་རི་མོ་དང་། དཔངས་མཐོ་བའི་ཁང་པར་
ཤཱ་རིའི་བུ་སོགས་བྲི་བ་དང་། དྲི་གཙང་ཁང་གི་སྒོར་གནོད་སྦྱིན་ཕྲེང་ཐོགས་བྲི་བ་ནས།
ཆུ་ཁང་དུ་ཀླུའི་བུ་མོ་བྲི་བའི་བར་དང་། སྒོ་ཁང་གི་འཁོར་ཡུག་ཏུ་ཆོ་འཕྲུལ་ཆེན་པོ་དང་།
བདུད་བཅོམ་ཚུལ་དང་། མཆོད་རྟེན་བྱེད་ཚུལ་དང་། དགེ་འདུན་གྱི་གཙུག་ལག་ཁང་
དང་གང་ཟག་གི་གནས་ཁང་ལ་ཡང་ཟད་པར་གྱི་ཏིང་ངེ་འཛིན་(༡༡༩བ)བཞི་སྐྱེས་པའི་

ཆེད་དུ་ཁ་དོག་སྔོ་སེར་དམར་དཀར་བྱེད་ཅིང་བདེན་བཞིའི་མཚན་མ་བྲི་བ་རྣམས་ཡིན་
པའི་ཕྱིར།  
དང་པོ་གྲུབ་སྟེ། རྩ་བར། ཁྱམས་སུ་སྐྱེས་རབས་དག་གོ །ཞེས་སོགས་དང་། མེ་
ཏོག་འཕྲེང་རྒྱུད་ལས། ཁང་བཟང་མཆོག་གི་ངོས་དག་དུ། །ཐུབ་པའི་སྔོན་གྱི་སྐྱེས་པའི་
རབས་ཞེས་སོགས་གསུངས་པའི་ཕྱིར།  
གཉིས་པ་གྲུབ་སྟེ། རྩ་བར། དཔངས་མཐོ་བའི་ཁང་པར་གནས་བརྟན་གྱི་གྲལ་
དག་གོ །ཞེས་གསུངས་པའི་ཕྱིར། དཔངས་མཐོ་བ་ནི་ཚོགས་པ་ཡིན་ཏེ། མེ་ཏོག་ཕྲེང་
རྒྱུད་ལས། ཀུན་ལས་འདུ་བའི་ཁང་པར་ནི། །བརྟུལ་ལྡན་རྒན་ཞིང་རྒན་པ་རྣམས། །
ཆོས་དང་མངོན་བརྗོད་འཆད་པར་ནི། །བྱེད་པ་མངོན་པར་གནས་པ་བྲི། །ཞེས་གསུངས་
པའི་ཕྱིར། 
གསུམ་པ་གྲུབ་སྟེ། རྩ་བར། དྲི་གཙང་ཁང་གི་སྒོར། ཞེས་པ་ནས། ཀླུའི་བུ་མོ་ཆུ་
འབྲིམ་པར་བྱེད་པ་དག་གོ །ཞེས་སོ། །  
ཀེ བཞི་པ་གྲུབ་སྟེ། རྩ་བར། དེའི་ཁོ་ར་འཁོར་ཡུག་ཏུ་ཆོ་འཕྲུལ་ཆེན་པོ་དང་བདུད་
བཅོམ་པ་དག་གོ །ཞེས་སོ། །
ཚུལྔ་པ་ཡོད་དེ། སྟོན་པ་འདས་དུས་དབུ་བྱང་དུ་སྟོན་པ་གནང་བའི་རྒྱུ་མཚན་དང་།
སངས་རྒྱས་སོགས་ཀྱི་མཆོད་རྟེན་གྱི་ཁྱད་པ་གཉིས་ཡོད་པའི་ཕྱིར། དང་པོ་གྲུབ་སྟེ།
ཕྲན་ཚེགས་འགྲེལ་པ་ལས། བཅོམ་ལྡན་འདས་ཀྱིས་འདི་སྐད་དུ། དེ་ཡོངས་སུ་མྱ་ངན་
ལས་འདས་ན། བྱང་ཕྱོགས་ཀྱི་རྟོགས་པ་དང་། བསམ་གཏན་དང་ཟློས་ཏེ་ཀློག་པའི་སྒོ་
ནས། ངའི་བསྟན་པ་རབ་ཏུ་གསལ་བར་འགྱུར་རོ། །ཞེས་རྒྱས་པར་རྒྱུ་མཚན་བསྟན་
ཏོ། །ཞེས་གསུངས་པ་ལྟར་ཡིན་པའི་ཕྱིར། ཀ་ཧ་ལ་ཡ་ཆའཆ་མས་ལྷ་རཎ་ཏུ་སྐཌ་ཌ་

རྨིགཉིས་པ་མཆོད་རྟེན་གྱི་ཁྱད་པར་ཡོད་དེ། ངོ་བོ་ཆོས་སྐུར་མཚན་པའི་ཐུགས་ཀྱི་
རྟེན་དང་། དབྱེ་ན་བུམ་པར་གཙང་ཁང་ངམ་ལྷ་ཁང་ཡོད་པའི་གཙང་ཁང་ཅན་དང་། དེ་
མེད་པའི་ཀ་བ་ལྟ་བུ་གཉིས་དང་། ཡུལ་གྱི་ཕྱེ་ན་སངས་རྒྱས་ཀྱི་མཆོད་རྟེན་བང་རིམ་
ནས་ཆར་ཁེབས་བར་ཚང་བ་དང་། ཆར་ཁེབས་མེད་པའི་རང་སངས་རྒྱས་ཀྱི་དེ་དང་།
སོ་སྐྱེ་ལ་གདུགས་མེད་པ་དང་། རྒྱུན་ཞུགས་ཀྱི་གདུགས་གཉིས་ཅན་དང་། ཕྱིར་(༡༢༠་ན)
འོང་གི་གསུམ་ཅན་དང་། ཕྱིར་མི་འོང་གི་བཞི་ཅན་དང་། དགྲ་བཅོམ་པའི་གདུགས་ལྔ་
པའི་བར་ཡོད་པའི་ཕྱིར། ཤེས་བྱེད་རིམ་པ་བཞིན་དུ། ཞུ་འགྲེལ་ལས། མཆོད་རྟེན་གྱི་
གནས་ནི་ཆོས་ཀྱི་སྐུ་སྟེ། དེ་བཞིན་གཤེགས་པའི་ཆོས་ཀྱི་སྐུའི་བདག་ཉིད་དྲན་པ་ཉེ་
བར་བཞག་པ་དང་། རྫུ་འཕྲུལ་གྱི་རྐང་པ་དང་། དབང་པོ་དང་། སྟོབས་ལྔ་དང་། བྱང་
ཆུབ་ཀྱི་ཡན་ལག་དང་། མཁྱེན་པ་དང་། སྟོབས་བཅུ་དང་། ཐུགས་རྗེ་ཆེན་པོ་སོགས་
པའི་ཐུགས་ཀྱི་ཡོན་ཏན་རྣམས་ཀྱིགཟུགས་ཅན་ཉིད་དུ་སླངས་པ་ཡིན་པའི་ཕྱིར་
རོ། །ཞེས་དང་། རྩ་བར། མཆོད་རྟེན་ནི་རྣམ་པ་གཉིས་ཏེ། གཙང་ཁང་ཅན་ཉིད་དང་ཀ་
བ་ལྟ་བུ་ཉིད་དོ། །ནས། འཕགས་པ་ལ་ནི་མཆོད་རྟེན་གི་དུས་སྟོན་རིགས་སོ། །ཞེས་
གསུངས་པའི་ཕྱིར།
དྲུག་པ་ཡོད་དེ། རྩ་བར། སྔོན་པོ་ལ་སོགས་པ་ཟད་པར་གྱི་མཚན་མ་མངོན་དུ་བྱ་
བའི་ཕྱིར་གནས་ཁང་གི་རྩིག་པ་དག་སྔོན་པོ་ལ་སོགས་པ་རྣམ་པ་བཞིར་བྱའོ། །ཞེས་
གསུངས་པའི་ཕྱིར།
 བདུན་པ་གྲུབ་སྟེ། རབ་བྱུང་རྣམས་ཀྱི་རང་གི་གནས་ཁང་གཙུག་ལག་ཁང་གི་སྒོར་
བདེན་བཞི་སྒོམ་པའི་མཚན་མ་བྲི་བར་གསུངས་པ་དེ་ཡིན་པའི་ཕྱིར། དེ་བྲི་ཚུལ་ཡོད་དེ།
སྡུག་བདེན་གྱི་དང༌། ཀུན་འབྱུང་བདེན་པའི་དང་། འགོག་བདེན་གྱི་དང་། ལམ་བདེན་

གྱི་མཚན་མ་བྲི་ཚུལ་བཞི་ཡོད་པའི་ཕྱིར། 
དང་པོ་ཡོད་དེ། མི་རྟག་པའི་སྲིན་པོའི་ལྟོ་བར་རམ། པང་པར་སྲིད་པའི་འཁོར་ལོ་
རིམ་པ་གསུམ་པའི་རིམ་པ་གཉིས་པ་ལ་ཆ་ལྔར་བྱས་པའི་སྟེང་དུ་ལྷ་མི་གཉིས་འོག་མ་
གསུམ་ལ་ངན་སོང་གསུམ་བྲིས། མིའི་གནས་སུ་གླིང་བཞི་སྲིད་པ་བར་མ་བརྒྱུད་ནས་སྐྱེ་
བ་ཡང་འབྲི་བ་དེ་ཡིན་པའི་ཕྱིར་ཏེ། རྩ་བར། སྒོ་ཁང་དུ་འཁོར་བའི་འཁོར་ལོའོ། །ཆ་ལྔ་
པར་བྱའོ། །སྟེང་དུ་ལྷ་དང་མི་རྣམས་སོ། །གླིང་བཞི་པོ་དག་གོ །རྫུས་ཏེ་སྐྱེས་པའི་སེམས་
ཅན་ཟོ་ཆུན་གྱི་འཁྱུད་མོ་བཞིན་དུ་འཆི་འཕོ་བ་དང་སྐྱེ་བ་དག་ཀྱང་ངོ༌། ཞེས་(༡༢༠་བ)
གསུངས་པའི་ཕྱིར།  
གཉིས་པ་ཡོད་དེ། དབུས་ཀྱི་ལྟེ་བར་ཀུན་འབྱུང་གི་གཙོ་བོ་འདོད་ཆགས་ཕུག་རོན་
དང་ཞེ་སྡང་སྦྲུལ་གཉིས་ཀྱི་འཇུག་མ་གཏི་མུག་ཕག་གིས་ཟ་བར་བྲིས་པས་དུག་གསུམ་
གཙོ་བོ་དེ་ཡང་མ་རིག་པ་གཙོ་ཆེ་བར་ཤེས་པའི་ཕྱིར་ཏེ། རྩ་བར། དབུས་སུ་འདོད་
ཆགས་དང་ཞེ་སྡང་གཏི་མུག་དག །ཕུག་རོན་དང་སྦྲུལ་དང་ཕག་གི་རྣམ་པར་རོ། །སྔ་མ་
དེ་གཏི་མུག་གིས་ཟ་བར་རོ། །ཞེས་གསུངས་པའི་ཕྱིར། ༑ །ཌུ་ཆབཊ་ཆེན་སྐྱོ་
དུག་གསུམ་དེའི་དབང་གིས་འཁོར་བར་འཁོར་ཚུལ་ཡན་ལག་བཅུ་གཉིས་ཀྱི་
མཚན་མ་ཡོད་དེ། རིན་ཆེན་ཕྲེང་བ་ལས། མ་རིག་པ་བུད་མེད་མ་འདྲེས་པ་སོགས་བྲི་
བར་བཤད། རྣམ་འབྱེད་འགྲེལ་བར་བྱེ་བྲག་བཤད་མཚོ་དྲངས་པ་ལས། མ་རིག་པ་ནི་
བུད་མེད་བྲི་བར་བྱའོ། །འདུ་ཤེས་རྫ་མཁན་སྣོད་བྱེད་པའོ། །རྣམ་པར་ཤེས་པ་ནི་སྤྲེའུ་
གཟུགས་སོ། །མིང་དང་གཟུགས་ནི་སྐྱེས་པ་དང་བུད་མེད་དོ། །སྐྱེ་མཆེད་དྲུག་ནི་སྐྱེ་
མཆེད་དྲུག་པོ་དེ་དག་ཡུལ་ཐ་དད་པ་ལ་ཆགས་པ་དག་གོ །རེག་པ་ནི་བུད་མེད་དང་
སྐྱེས་པའི་ལུས་ཀྱིས་རེག་པ་ཀུན་ཏུ་སྤྱོད་པའོ། །ཚོར་བ་ནི་སྐྱེ་བོ་སྡུག་བསྔལ་གྱི་ཚོར་བ་

མྱོང་བར་བྱེད་པའོ། །སྲེད་པ་ནི་བུད་མེད་འཚོ་བའོ། །ལེན་པ་ནི་བུད་མེད་ལ་མངལ་ན་
གནས་པ་འཇུག་པའོ། །སྲིད་པ་ནི་མངལ་ན་གནས་པ་དེ་ཉིད་སྐྱེ་བའོ། །རྒ་བ་ནི་སྐྱེས་པ་
རྒས་ཤིང་འཁོག་པའོ། །ཤི་བ་ནི་མི་ཤི་བའི་གཟུགས་སུ་བྲི་བའོ། །ཞེས་གསུངས་པའི་ཕྱིར།
ཡང་མ་རིག་པ་རྒན་མོ་ལོང་བ་དང་། འདུ་བྱེད་རྫ་བྱེད་པ། རྣམ་ཤེས་སྤྲེལུ། མིང་
གཟུགས་གྲུ་མཁན། སྐྱེ་མཆེད་གྲོང་སྟོང་། སོགས་བཤད། སྤྲུལ་པའི་གླེགས་བམ་ལྟར་
དེང་དུས་ཕྱག་ལེན་གཙོ་བོར་བྱས་སྣང་ངོ་། །དེ་སྐད་དུ། ཁོ་ར་འཁོར་ཡུག་དུ་ཡན་ལག་
བཅུ་གཉིས་ཐམས་ཅད་མི་རྟག་པ་ཉིད་ཀྱིས་བཟུང་བར་རོ། །ཞེས་གསུངས་པའི་ཕྱིར།
ག གསུམ་པ་ཡོད་དེ། འགོག་བདེན་མཐར་ཐུག་མྱ་ངན་འདས་མཚོན་པའི་(༡༢༡ན)
དཀྱིལ་འཁོར་དཀར་པོ་དྲི་མ་མེད་པ་མུན་པ་སེལ་བའི་འོད་ཅན་མི་རྟག་པའི་སྲིན་པོའི་
སྟེང་དུ་བྲིས་ཏེ། དེ་སྟོན་པའི་སངས་རྒྱས་ཀྱི་གཟུགས་བྲི་དགོས་པའི་ཕྱིར། རྩ་བར། སྟེང་
དུ་མྱ་ངན་ལས་འདས་པའི་དཀྱིལ་འཁོར་ཉེ་བར་སྟོན་པའོ། །ཞེས་གསུངས་པའི་ཕྱིར།
བཞི་པ་ཡོད་དེ། ལམ་བདེན་བསྒོམ་པའི་མཚན་མ་ཐར་པ་དེའི་འོག་ཏུ་བརྩམ་པར་
བྱ་ཞིང་དབྱུང་བར་བྱ། །འདམ་བུའི་ཁྱིམ་ལ་གླང་ཆེན་བཞིན། །ཞེས་སོགས་ཚིགས་
བཅད་གཉིས་བྲི་དགོས་པའི་ཕྱིར། རྩ་བར། འོག་ཏུ་བརྩམ་པར་བྱ་ཞིང་ཞེས་བྱ་བའི་
ཚིགས་བཅད་གཉིས་པོ་དེ་སྟོན་པར་བྱེད་པ་བཞག་པར་བྱའོ། །ཞེས་གསུངས་པའི་ཕྱིར།
དྲུག་པ་གང་གི་དོན་གྱི་ཁྱད་པར་ཡོད་དེ། དགེ་འདུན་དང་གང་ཟག་གི་ཆེད་དུ་བྱས་པ་
སོགས་ཡོད་པའི་ཕྱིར། ༐ ༑།ོལ་ཌཌ་ཌཎྱེ་མཀརྨ་ཧྲྰི་ཨྰཿཥི་ཌ། །ཥེའུ་རཋ་ཁྲྀ་ལོན་ལུའུ
བཞི་པ་དེ་སྐྱོང་ཚུལ་གྱི་ཁྱད་པར་ཡོད་དེ། རྒྱུན་གྱི་ཚོགས་བསགས་ཐབས་མཆོད་
པའི་སྒོ་ནས་སྐྱོང་ཚུལ་དང་ཐམས་ཅད་ཀྱི་བསོད་ནམས་རླབས་ཆེན་སོགས་པ་དུས་སྟོན་
གྱི་སྒོ་ནས་སྐྱོང་ཚུལ་སོགས་ཡོད་པའི་ཕྱིར། དང་པོ་འཆད་པར། རྩ་བར། ཁང་སྐྱོང་གི་

འདུལ་བའི་སྤྱི་དོན་བློ་གསལ་མགུལ་རྒྱན་ཙིནྟ་མ་ཎིའི་ཕྲེང་མཛེས་ལས་གཞི་སྨད།
གཙུག་ལག་ཁང་ཉི་མ་རེ་རེ་ཞིང་ཕྱག་དར་བྱའོ། །ཞེས་སོགས་དང་། འོག་ཏུ་ཡང་རྩ་
བར། རྒྱལ་མཚན་དག་གཟུག་གོ །དེ་ནི་རྣམ་པ་བཞིའོ། །སེང་གེའི་རྒྱལ་མཚན་དང་།
ཆུ་སྲིན་གྱི་རྒྱལ་མཚན་དང་། ཀླུའི་རྒྱལ་མཚན་དང་། ཁྱུ་མཆོག་གི་རྒྱལ་མཚན་ནོ། །ཞེས་
པ་ནས་རིན་པོ་ཆེ་ལས་བྱས་པའི་ཕྲེང་བ་དབུལ་ལོ། །སོགས་གསུངས་པའི་ཕྱིར།
གཉིས་པ་གྲུབ་སྟེ། སྐུ་བལྟམས་དུས། གཙུག་ཕུད་བཞག་དུས། དབུ་སྐྲ་བཅད་
དུས། མངོན་པར་བྱང་ཆུབ་པའི་དུས་དག་ཏུ་དུས་སྟོན་བྱེད་པའི་རྣ་རྒྱན་དང་། རྐང་རྒྱན་
མིན་པའི་རྒྱན་ཐམས་ཅད་ཀྱིས་བརྒྱན་ཏེ། ལྷ་མི་དྲི་ཟ་སོགས་ཀྱི་ཆ་བྱད་གླུ་གར་སོ་སོར་
བྱེད་ཅིང་། རྔ་བོ་ཆེ་རྔ་པ་ཊ་ཧ་སོགས་ཀྱི་རོལ་མོ་དང་ཁྱོགས་སམ་ཁང་བཟང་དུ་(༡༢༡བ)
སྐུ་གཟུགས་གདུགས་དུ་མ་རྒྱལ་མཚན་དུ་མས་བརྒྱན་ཏེ་གྲོང་སོ་སོར་འཁྱེར་བར་བྱེད་
པས་ཆོས་དང་འཇིག་རྟེན་གྱི་བདེ་ལེགས་ཐམས་ཅད་ཕྱོགས་ཐམས་ཅད་དུ་འབྱུང་བ་དེ་
ཡིན་པའི་ཕྱིར་ཏེ། རྩ་བར། སངས་རྒྱས་སྐུ་གཟུགས་བྱའོ། །དེ་ལ་དུས་སྟོན་བྱའོ།
བལྟམས་པ་དང་གཙུག་ཕུད་དང་དབུ་སྐྲ་དང་བྱང་ཆུབ་པའི་དུས་སྟོན་དག་ཀྱང་ངོ་། །
ཞེས་པ་ནས། དེ་ལ་རོལ་མོ་བྱེད་པ་དག་གིས་རོལ་མོ་བྱ་བ་དང་། བཀུར་སྟི་ཆེན་པོ་
གཞན་ཡང་བཟང་ངོ་། །ཞེས་དང་། མགོན་པོ་ཞི་བ་ལྷས། འགྲོ་བའི་སྡུག་བསྔལ་སྨན་
གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང་། །
བཅས་ཏེ་ཡུན་རིང་གནས་གྱུར་ཅིག །ཅེས་གསུངས་པས་སོ། །

བརྩམ་པ་མཐར་ཕྱིན་པའི་དགེ་བ་བྱང་ཆུབ་ཏུ་བསྔོ་བ།
སྨྲས་པ། རྒྱ་མཚོ་བཞི་ལས་ཆུ་འཛིན་སྣ་ཚོགས་ཐམས་ཅད་དམ། །མ་དྲོས་མཚོ་
ལས་འཛམ་གླིང་ཀླུང་རྣམས་འབྱུང་བ་བཞིན། །ཟླ་མེད་སྲིད་ཞིའི་བླ་མ་ཤཱཀྱ་སེང་གེའི་
བསྟན། །སྲིད་ཞིའི་ཆུ་འཛིན་ཀླུང་གི་རྒྱུ་དེར་ད་གདོད་འཚལ། །བརྒྱད་ཁྲིའི་ཉེར་འཚེ་
བཅོམ་དང་མ་ལུས་ཆོས་མཁྱེན་ཆོས་སྐུའི་རྒྱ་མཚོའི་རླབས། །གང་འདུལ་འཕྲིན་ལས་སྣ་
ཚོགས་རིན་ཆེན་ཕང་ཕུང་འགྲོ་བསོད་གླིང་དུ་འཕྱུར། །ཐེག་གསུམ་འཕགས་ཚོགས་དོན་
མཐུན་བྱང་ཆུབ་ཕྱོགས་ཀྱི་གྲུར་ཞུགས་ས་ལམ་ཀུན། །ལེགས་བགྲོད་སྐྱེ་རྒྱུའི་བནྡྷ་ཐུབ་
དབང་རིན་ཆེན་གླིང་དེར་མགོས་ཕྱག་འཚལ། །ཆོས་འདུལ་བལྟས་ན་མཛེས་ལ་སྤྱད་ན་
རབ་ཞིའི་ཆོས། །སྤེལ་བཤད་མཁན་བརྒྱུད་ཀུན་དང་སྟོན་མཆོག་གཞལ་བཞད་དུང་། །
ལེགས༌གཏད༌གནས༌འཁོར༌ལུང༌བསྟན་རྒྱལ་བ་གཉིས་པའི་ཞབས། །ཡབ་སྲས་སྐྱེས་
རབས་ཉིན་བྱེད་ཕྲེང་བ་སྙིང་དབུས་བཞུགས། །རང་གཞན་སྐྱེ་འཕགས་དགེ་ཚོགས་ཀུན་
འདུས་མཐུས། །ཆོས་འདི་ལྷུན་པོ་གླིང་བཞི་རྒྱ་མཚོ་བཅས། །ལྷ་དང་མི་ཡི་རོལ་དང་
བརྟེན་གྱི་བར། །ཉི་ཟླ་བཞིན་དུ་སྡེ་བཞིའི་ལུང་གསལ་ཤོག །མཁའ་ཁྱབ་རྡུལ་བྲལ་སྐུ་
ཅན་རྒྱལ་རྣམས་དང་། །(༡༢༢ན)སྒྲིབ་གཉིས་སྒྲིབ་གསུམ་རྟོག་པའི་དྲི་བྲལ་ཆོས། །ཐེག་
གསུམ་འཕགས་ཆོགས་ལྷ་དང་ཆོས་བསྲུང་མཐུས། །ལེགས་བཤད་འདིས་ཀྱང་སྐྱེ་རྒུའི་
རེ་སྐོང་ཤོག །ཅེས་འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་བློ་གསལ་
མགུལ་རྒྱན་ཅིནྡ་མ་ཎིའི་ཕྲེང་མཛེས་སྐལ་བཟང་རེ་བ་ཀུན་བསྐོངས་ཞེས་བྱ་བ་འདི་ནི།
མང་ཐོས་དང་ལོ་རྒྱུས་སྨྲ་བ་ལ་དེབ་སྔོན་པོ་ལྟ་བུའི་གསེར་ཁང་ཆོས་རྗེ་གུ་ན་མ་ཏི་དང་

སྔགས་རམ་པ་དཔལ་འབར་གཉིས་ཀྱིས་བསོད་ནམས་ཁ་བཏགས་སྟེང་ཁེབས་དང་
བཅས་ཆོས་གྲ་ནས་ཆབ་ཤོག་སྙན་ཚིག་བརྗོད་འོས་འབྲེལ་བཅས་བསྐུལ་ཞིང་མཁས་
མང་བློ་གསལ་གླིང་གི་གཞུང་ལུགས་རབ་འབྱམས་སྨྲ་བ་ལེགས་ལྡན་གྱིས་བུ་སྟོན་ཆོས་
འབྱུང་སོགས་དང༌། གསེར་གྱི་རྟགས་བརྒྱད་ཀྱིས་སྤྲས་པའི་གཅོད་ལྡན་ཡུག་བཅས་
བསྐུལ་བས་དེ་ལུས་ཀྱི་མི་ལྕོགས་ཞེས་ཁས་མ་བླངས་ཀྱང་སླད་ནས་ཀྱང་གྲྭ་ཚང་གི་
གཉེར་པ་དང་། དགེ་རྒན་རྣམས་དང་གཞུང་ལུགས་རབ་འབྱམས་སྨྲ་བའི་ཕོ་བྲང་དཔོན་
སློབ་བསོད་ནམས་མཆོག་གྲུབ་སོགས་དང་དགེ་འདུན་ཚང་མས་མཎྜལ་བཅས་ལན་
གཉིས་བསྐུལ་བའི་ངོ་བོར་འབྲི་བར་བརྩམས་པ་ན་ལྷག་བསམ་དང་མཁྱེན་རབ་ལྷུན་
པོར་གྲུབ་པ་བདེ་ཐང་སྤྲུལ་སྐུ་བློ་བཟང་ཚངས་དབྱངས་ཕྱོགས་ལས་རྣམ་རྒྱལ་ཨེར་ཏེ་ནི་
པཎྜི་ཏ་ཧོ་ཐུག་ཐུས་ཀྱང་མ་རིག་གཉིད་སངས་སོགས་ཀྱི་སྐྱེས་དང་བཅས་བསྐུལ་བས་རྔ་
དང་རྔ་ཡོག་བཞིན་དུ་འདུལ་བ་ལུང་སྡེ་བཞི་དགོངས་འགྲེལ་དང་བཅས་བོད་དུ་འགྱུར་
བ་ཀུན་སོགས་སྔ་སོཪ་ནས་རྒྱུད་པ་ཡོད་ཀྱང་། ། རྒྱ་བོད་ཡིག་རིས་དོགས་པ་གཅོད་
དགོས་དེས་ལ་དཔྱད་ཚུལ་ངེས་འདྲོང་དང་གཞན་དགག་པའི་སྤྲོས་པ་བསྡུས་ཏེ་དཀའ་
གནད་(༡༢༢བ)རྣམས་ལུང་རིགས་གསལ་པོས་བརྒྱན་ཏེ་མེ་མཁའ་རྒྱ་མཚོ་ལ་འདས་ལོ་
རབ་བྱུང་བཅུ་གཉིས་པའི་སྟེང་ནས་ལོ་ལྔ་འདས་ཤིང་དྲུག་པ་ཤིང་སྤྲེ་ལོ་ནག་པ་ཟླ་བའི་
རྒྱལ་པོ་ཟླ་བ་བཟང་པོ་ལ་བཅོམ་ལྡན་འདས་ཀྱིས་དང་པོའི་སངས་རྒྱས་ཀྱི་ཆོས་འཁོར་
བསྐོར་བའི་དུས་སུ་རྒྱན་དྲུག་ལྟ་བུའི་མཁས་གྲུབ་བྱེ་བའི་འབྱུང་གནས་དཔལ་ལྡན་བཀྲ་
ཤིས་སྒོ་མང་གི་བླ་བྲང་ཐེག་ཆེན་ཆོས་ཀྱི་གཏེར་མཛོད་རབ་གསལ་ཡིད་དགའ་ཆོས་
འཛིན་དུ་སྡེ་སྣོད་གྲུབ་མཐའ་རབ་འབྱམས་སྨྲ་བ་ཤཱཀྱའི་དགེ་སློང་འཇམ་དབྱངས་བཞད་
པའི་རྡོ་རྗེས་སྦྱར་བའི་ཡི་གེ་པ་ནི་རྒྱ་བོད་སོག་གསུམ་གྱི་ཡིག་རིས་དུ་མ་ཤེས་པ་དཀའ་

ཆེན་བཅུ་ཕྲག་སྨྲ་བ་སོག་པོ་ངག་དབང་བློ་བཟང་གིས་སུག་བྲིས་བགྱིས་པ་འདིས་ཀྱང་
རྒྱལ་བའི་བསྟན་པ་ཕྱོགས་དུས་ཐམས་ཅད་དུ་དར་ཞིང་རྒྱས་པར་གྱུར་ཅིག ། 
༈ ཨོཾ་སྭ་སྟི། མཁའ་མཉམ་འགྲོ་བ་སྲིད་ལས་སྒྲོལ་བའི་ཕྱིར། །བྱ་དཀའི་སྤྱོད་པས་
མངོན་པར་སངས་རྒྱས་པ། །ཟླ་མེད་སྟོན་པ་ཟས་གཙང་སྲས་པོ་དང་། །དེ་སྲས་པཎ་
གྲུབ་ཆོགས་རྣམས་ཕྱག་གི་ཡུལ། །ཐུབ་པ་མཆོག་དེས་བཅུ་གཉིས་མཛད་པའི་གཙོ། །
བརྒྱད་ཁྲི་བཞི་སྟོང་དམ་ཆོས་བདུད་རྩིའི་སྙིང་། །ཤིང་རྟ་ཆེན་པོ་རྣམས་ཀྱིས་ལེགས་བསྡུས་
གཞུང་། །དེ་དག་འགྲེལ་བྱེད་མཁས་རྣམས་མཆོད་པར་རིགས། །སྐལ་ལྡན་ཐར་པར་
བགྲོད་པའི་ལམ་བཟང་མཆོག །དྲི་མེད་རིགས་པའི་སྟོབས་ཀྱིས་འབྱེད་པ་ལ། །བློ་གྲོས་
ལུས་སྟོབས་བསྐྱེད་བྱེད་བདུད་རྩི་འདི། །བློ་གསལ་ཐར་འདོད་ཡོངས་ཀྱི་བཅུད་དུ་
ལོངས། །རིགས་གཞུང་མཆོག་འདི་ཆོས་འབྱོར་རྒྱ་མཚོ་ཡིས། །ལྷག་བསམ་དག་པའི་
རྐྱེན་སྦྱར་ལེགས་བསྐུལ་ནས། །དགའ་བ་ལུགས་བརྒྱའི་དཔལ་ལྡན་ཕོ་བྲང་ཆེར། །འཛད་
མེད་ཆོས་སྦྱིན་གངྒའི་རྒྱུན་དུ་སྤེལ། །དགེ་བ་འདི་ཡིས་རྒྱལ་བསྟན་འཕེལ་ཞིང་རྒྱས། །
བསྟན་འཛིན་དམ་པ་མཐའ་དག་ཞབས་པད་བརྟན། །འགྲོ་ཀུན་དགེ་བཅུའི་ནོར་གྱིས་
རབ་ཏུ་ཕྱུག །བཀྲ་ཤིས་དཔལ་གྱིས་ཕྱོགས་ཀུན་ཁྱབ་གྱུར་ཅིག །ཅེས་པ་འདི་ནི་གམ་བཅར་སྤོས་
ཁང་མཁན་པོ་ཆོས་འབྱོར་རྒྱ་མཚོ་དེ་ཉིད་ཀྱིས་རྒྱུ་སྦྱར་ཏེ་བསྐུལ་ནས། དཔལ་ལྡན་འབྲས་སྤུངས་བཀྲ་ཤིས་སྒོ་མང་གྲྭ་ཚང་གི་ཡིག་
ཆ་མཐའ་དག་པར་དུ་བསྒྲུབ་པའི་ཚེ། ཆོས་སྨྲ་བའི་བཙུན་པ་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོས་སྦྱར་བའི་ཡི་གེ་
པ་ནི་ཉེ་འཁོར་པ་གསོལ་དཔོན་རྗེ་དྲུང་དགེ་ལེགས་རྒྱལ་མཚན་ནོ། །  

༄༅། །འདུལ་བའི་ལས་ཆོག་ཉེར་མཁོ་བསྡུས་པ་བཞུགས་སོ། ། 
རྗེ་བཙུན་ཐམས་ཅད་མཁྱེན་པ་ཆེན་པོའི་ཞབས་ལ་གུས་པས་ཕྱག་འཚལ་ལོ། །
རབ་དཀར་ལྷག་བསམ་འོད་སྟོང་གིས། །འགྲོ་བློའི་མུན་སྟུག་རབ་སེལ་ཞིང་། །སྐལ་
ལྡན་པད་ཚལ་རྒྱས་མཛད་པའི། །རྗེ་བཙུན་བླ་མ་དེ་ལ་འདུད། དེ་ལ་འདིར་དགེ་ཚུལ་དང་བསྙེན་
རྫོགས་བསྒྲུབ་པའི་ཆོ་ག་ལ་མཁན་སློབ་སོ་སོར་བྱེད་པ་སོགས་རྒྱས་པར་འདོད་ན་ལས་ཆོག་ཏུ་ཤེས་པར་བྱ་ཞིང་།
འདིར་ནི་སྙིང་པོའི་ལག་ལེན་མདོར་བསྡུས་ཏེ་མཁན་སློབ་སྦྲགས་མའི་དབང་དུ་བྱས་ཏེ་འདྲི་བར་བྱའོ། །དེ་ཡང་དགེ་
ཚུལ་ལ་སྦྱོར་དངོས་མཇུག་གསུམ་ལས། དང་པོ་ནི། དགེ་བའི་བཤེས་གཉེན་གང་གི་དྲུང་དུ་རབ་བྱུང་ཞུ་བར་འོངས་པ་
ན། རྟེན་མཆོད་ཕྱག་ལེན་ལྟར་བཤམས། བསྒྲུབ་བྱ་དེ་མདུན་དུ་ཐལ་མོ་སྦྱར་ཙོག་ཙོག་བུར་འདུག་ཏུ་བཅུག་ལ། འདི་
སྐད་ཅེས་(༢ན)བརྗོད་པར་བྱའོ། ། 
༈ ཁྱོད་སངས་རྒྱས་ཀྱི་བསྟན་པ་ལ་འཇུག་ཅིང་། དགེ་ཚུལ་ལ་སོགས་པའི་སྡོམ་པ་
ལེན་པར་བྱེད་པ། དཔེར་ན་སེངྒེ་དཀར་མོའི་འོ་མ་དེ་སྣོད་བཟང་པོ་རིན་པོ་ཆེའི་ནང་དུ་
བླུག་དགོས་པ་དེ་བཞིན་དུ་བསླབ་པ་འདི་ཉིད་ཀྱང་རྒྱུད་བར་ཆད་ཀྱིས་མ་གོས་པ་གཅིག་
ལ་སྟེར་དགོས། བར་ཆད་ཡོད་མེད་ངེད་ཀྱི་དྲིས་པས་ཤེས་པས། དྲི་བ་འདི་རྣམས་ལ་
ལན་དྲང་པོར་ཐོབ་ཅིག །ཁྱོད་མུ་སྟེགས་ཅན་མ་ཡིན་ནམ། ལོ་བཅོ་ལྔ་མ་ལོན་པ་མ་
ཡིན་ནམ། ལོ་བཅོ་ལྔ་ལོན་པ་བྱ་རོག་སྐྲོད་མི་ནུས་པ་མ་ཡིན་ནམ། བྱ་རོག་སྐྲོད་ནུས་པ་
ལོ་བདུན་མ་ལོན་པ་མ་ཡིན་ནམ། བྲན་ལ་སོགས་པ་མ་ཡིན་ནམ། བུ་ལོན་ཆགས་པ་མ་

ཡིན་ནམ།(༢བ)ཕ་མས་མ་གནང་བ་མ་ཡིན་ནམ། ཕ་མས་མ་གནང་བ་ཡུལ་ཐག་མི་
རིང་བ་མ་ཡིན་ནམ། ། ནད་པ་མ་ཡིན་ནམ། དགེ་སློང་མ་སུན་བྱུང་བ་མ་ཡིན་ནམ།
རྐུ་ཐབས་སུ་གནས་པ་མ་ཡིན་ནམ། ཐ་དད་གནས་པ་མ་ཡིན་ནམ། གནས་པར་མི་བྱ་
བ་མ་ཡིན་ན། ཟ་མ་མ་ཡིན་ནམ། མ་ནིང་མ་ཡིན་ནམ། སྤྲུལ་པ་མ་ཡིན་ནམ། དུད་འགྲོ་
མ་ཡིན་ནམ། མུ་སྟེགས་ཅན་ཞུགས་པ་མ་ཡིན་ནམ། མ་བསད་པ་མ་ཡིན་ནམ། ཕ་
བསད་པ་མ་ཡིན་ནམ། དགྲ་བཅོམ་པ་བསད་པ་མ་ཡིན་ནམ། དགེ་འདུན་གྱི་དབྱེན་
བྱས་པ་མ་ཡིན་ནམ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ་མ་
ཡིན་ནམ། ཕམ་པར་གྱུར་བའི་ལྟུང་བ་བཞི་པོ་དག་ལས་གང་ཡང་རུང་བ་བྱུང་བ་མ་ཡིན་
ནམ། རྒྱུ་ལས་བཟློག་པའི་ཆད་པ་ཁས་མི་ལེན་པར་གནས་ནས་ཕྱུང་བ་མ་ཡིན་ནམ།
ལག་རྡུམ་ལ་སོགས་པ་མ་ཡིན་ནམ། སྐྲ་སེར་ལ་སོགས་པ་མ་ཡིན་ནམ། སོར་མོ་གཅིག་
པ་ལ་སོགས་པ་མ་ཡིན་ནམ། རྒྱལ་པོས་བཀྲབ་པ་མ་ཡིན་ནམ། རྒྱལ་པོས་མ་གནང་བ་
མ་ཡིན་ནམ། རྒྱལ་པོས་མ་གནང་བ་ཡུལ་ཐག་མི་རིང་བ་མ་ཡིན་ནམ། ཆོམ་རྐུན་བར་
གྲགས་པ་མ་ཡིན་ན། ཕུང་ཁྲོལ་བ་མ་ཡིན་ནམ། ལྷམ་མཁན་མ་ཡིན་ནམ། གདོལ་བ་
མ་ཡིན་ནམ། གཡུང་བོ་མ་ཡིན་ནམ། མི་མ་ཡིན་པའི་འགྲོ་བ་མ་ཡིན་ནམ། བྱང་གི་སྒྲ་
མི་སྙན་པ་མ་ཡིན་ནམ། མཚན་ལན་གསུམ་དུ་གྱུར་བ་(༣ན)མ་ཡིན་ནམ། སྐྱེས་པ་འདྲ་
བའི་བུད་མེད་མ་ཡིན་ནམ། སྡིག་སྡིག་ལྟ་བུའི་མཚན་ཉིད་ཅན་མ་ཡིན་ནམ། གླིང་གཞན་
ནས་སྐྱེས་པ་ཚུལ་བྱད་མི་འདྲ་བ་མ་ཡིན་ནམ། ཞེས་འདྲི་ཞིང་། དེ་ཐམས་ཅད་ཀྱི་མཐར་མ་ཡིན་ལགས་
ཟེར་ན། བར་ཆད་དང་མི་ལྡན་པས་རབ་ཏུ་བྱུང་བར་བགྱིའོ། ། 
༈ དེ་ཁྱོད་ཀྱིས་སངས་རྒྱས་ཀྱི་སྐུ་གཟུགས་འདི་ལ་སངས་རྒྱས་དངོས་ཀྱི་འདུ་ཤེས་
ཞོག་ལ་ཕྱག་གསུམ། ངེད་ལ་སློབ་དཔོན་ཞུ་བའི་ཡོན་དུ་ཕྱག་གསུམ་མཛོད་ལ། ཙོག་

ཙོག་བུར་བཞུགས་ཤིང༌། དེ་ཡང་དཔེར་ན་རི་བོ་ཆེན་པོ་ལ་རིམ་གྱིས་འཛེགས་དགོས་པ་
བཞིན་དུ། བསྟན་པ་ལ་ཡང་རིམ་གྱིས་སློབ་དགོས་པས། ལེགས་པའི་ཡོན་ཏན་ཐམས་
ཅད་སྐྱེ་བའི་གཞི་དགེ་བསྙེན་གྱི་སྡོམ་པ་དང་པོར་བླངས་དགོས་པས། བསམ་པ་འདི་
བཞིན་དུ་མཛོད། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་
ཐོབ་པར་བྱ། དེའི་དོན་དུ་དགེ་བསྙེན་གྱི་སྡོམ་པ་བླངས་ལ། ཇི་སྲིད་འཚོའི་བར་དུ་དགེ་
བསྙེན་གྱི་སྤངས་བྱ་མཐའ་དག་སྤངས། གཉེན་པོ་མཐའ་དག་བསྟེན་སྙམ་དུ་མཛོད།
དེ་ཡང་སྐྱབས་འགྲོ་རྩོམ་བྱེད་དུ་བྱས་ཤིང་། ཁས་ལེན་ལན་གསུམ་བྱས་པ་ལས་སྐྱེ་
བ་ཡིན་པས་དེ་ཕྱིན་ཆད་སྐྱིད་སྡུག་གང་བྱུང་ཡང་དཀོན་མཆོག་གསུམ་པོས་ཤེས་སྙམ་དུ་
སོམ་ལ། འདིའི་རྗེས་ཟློས་མཛོད། བཙུན་པ་དགོངས་སུ་གསོལ། བདག་མིང་འདི་ཞེས་
བགྱི་(༣བ)བས། དུས་འདི་ནས་བཟུང་སྟེ། ཇི་སྲིད་འཚོའི་བར་དུ་རྐང་གཉིས་རྣམས་ཀྱི་
མཆོག །སངས་རྒྱས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག །
ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག །དགེ་འདུན་ལ་སྐྱབས་སུ་འཆིའོ། །
བདག་ཇི་སྲིད་འཚོའི་བར་དུ་དགེ་བསྙེན་དུ་བཙུན་པས་བཟུང་དུ་གསོལ། ལན་གསུམ་བཟླས་
པའི་ཚིག་གསུམ་པ་ལ། སློབ་དཔོན་གྱིས་བཟུང་དུ་གསོལ། ཞེས་བརྗོད། ཐབས་ལེགས་བྱ། དེས་
ཁྱོད་ཀྱི་དགེ་བསྙེན་གྱི་སྡོམ་པ་ཐོབ་པ་ཡིན། བསླབ་པ་བརྗོད་པ་ནི། སྡོམ་པ་ཐོབ་པ་ཙམ་གྱིས་
མི་ཆོག་བསྲུང་དགོས། བསྲུང་ལུགས་དགྲ་བཅོམ་པ་རྣམས་ཀྱིས་ཇི་ལྟར་བསྲུང་བ་བཞིན་
བདག་གིས་ཀྱང་བསྲུང་སྙམ་པ་གྱིས་ལ། འདིའི་རྗེས་ཟློས་མཛོད། སློབ་དཔོན་དགོངས་
སུ་གསོལ། ཇི་ལྟར་སྔོན་གྱི་འཕགས་པ་དགྲ་བཅོམ་པ། དེ་དག་གིས་སྲོག་གཅོད་པ་
སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་དུ། བདག་མིང་འདི་ཞེས་བགྱི་
བས་ཀྱང་དུས་འདི་ནས་བཟུང་སྟེ། ཇི་སྲིད་འཚོའི་བར་དུ་སྲོག་གཅོད་པ་སྤང་སྟེ་སྲོག་

གཅོད་པ་ལས་སླར་ལྡོག་པར་བགྱིའོ། །ཡན་ལག་དང་པོ་འདིས་བདག་འཕགས་པ་དགྲ་
བཅོམ་པ་དེ་དག་གི་བསླབ་པ་ལ་རྗེས་སུ་སློབ་བོ། །རྗེས་སུ་བསྒྲུབ་བོ། །རྗེས་སུ་བགྱིད་
དོ། །གཞན་ཡང་ཇི་ལྟར་འཕགས་པ་དགྲ་བཅོམ་པ་དེ་དག་གིས་མ་བྱིན་པར་ལེན་པ་
དང་། འདོད་པས་ལོག་པར་གཡེམ་པ་དང་། རྫུན་དུ་སྨྲ་བ་དང་། འབྲུའི་(༤ན)ཆང་དང་།
བཙོས་པའི་ཆང་དང་། མྱོས་པར་འགྱུར་བ། བག་མེད་པའི་གནས་སྤངས་ཏེ། བག་མེད་
པའི་གནས་ལས་སླར་ལྡོག་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་། དུས་
འདི་ནས་བཟུང་སྟེ། ཇི་སྲིད་འཚོའི་བར་དུ་མ་བྱིན་པར་ལེན་པ་དང་། ཞེས་པ་ནས། སླར་
ལྡོག་པར་བགྱིའོ། །ཡན་ལག་ལྔ་པ་འདིས་བདག་འཕགས་པ། ཞེས་པ་ནས། རྗེས་སུ་བགྱིད་
དོ། ཞེས་པའི་ལན་གཅིག་བརྗོད། ཐབས་ལེགས་བྱའོ། ། 
དགེ་བསྙེན་རྐྱང་པ་བསྒྲུབ་ན་གོང་གི་བར་ཆད་དྲི་པའི་སྐོར་རྣམས་བཞག །དཀྱུས་ཐོག་ཏུ་རབ་བྱུང་སོགས་
བསྒྲུབ་ན་བསླབ་པ་རྫོགས་པ་འདི་བཞག་གོ །སྐབས་འདིར་ལས་གྲལ་ཡོད་ན། གནས་ལ་ཞུགས་གསོལ་ལས་ཆོག་
བཞིན་བྱ། དེས་མཁན་པོ་ལ་ཕྱག་གསུམ་བྱ། ཙོག་ཙོག་བུར་འདུག་ཅིང་ཐལ་མོ་སྦྱར་ལ་འདི་སྐད་ཅེས་བརྗོད་དོ། །
༈ སྔོན་སངས་རྒྱས་བཞུགས་པའི་དུས་སུ་མཁན་སློབ་མེད་ཀྱང་། ཚེ་དང་ལྡན་པ་
ཚུར་ཤོག །ཚངས་པ་མཚུངས་པར་སྤྱོད་ཅིག །ཅེས་གསུངས་པ་ཙམ་གྱིས་སྡོམ་པ་ཐམས་
ཅད་ཐོབ་པ་བྱུང་སྟེ། དེ་ཀུན་གང་ཟག་སྨིན་པ་གསུམ་ཤས་ཆེ། སྒྲིབ་པ་གསུམ་ཤས་ཆུང་
བའི་དབང་དུ་བྱས་པ་ཡིན། དུས་ཕྱིས་སྨིན་པ་གསུམ་མ་སྨིན། སྒྲིབ་པ་གསུམ་ཤས་ཆེ་
བའི་ན་འཁྲིད་ཅིང་སྐྱོང་བ་དཀའ་ཁྱད་པར་དུ་ནད་པ་ནད་གཡོག་དང་བཅས་པའི་དབང་
དུ་བྱས་ནས། མཁན་པོ་སློབ་དཔོན་དང་བཅས་པའི་རབ་ཏུ་བྱུང་བ་དང་། བསྙེན་པར་
རྫོགས་པར་གནང་(༤བ)ངོ༌། །ཞེས་གསུངས་པས་མཁན་པོ་དགོས་ཤིང་། དེ་ཡང་བཙུན་
པ་བརྟན་པའི་ཡན་ལག་ཏུ་བསྙེན་པར་རྫོགས་ནས་སྡོམ་རྒྱུན་བར་མ་ཆད་དུ་ལོ་བཅུ་

ལོན་པ་དང༌། མཁས་ཤིང་ཕན་འདོགས་པའི་ཡན་ལག་ཏུ་ལྔ་ཕྲུག་ཉེར་གཅིག་པོ་གང་
རུང་དང་ལྡན་པ་ཞིག་དགོས་པས། དུས་ཀྱི་དབང་གི་རྙེད་པར་དཀའ་ནའང་ཆ་རུང་ཙམ་
བདག་གིས་འགྲུབ་རུང་དུ་ཡོད་པ་ཡིན། དེ་ཡང་མཁན་པོའི་སྐད་དོད། ཨུ་པ་ཞེས་པ་ལ་
རྐྱེན་གསུམ་བྱིན་ན་ཨུ་བདྷ་ར་ཞེས་པ་ཉེ་བར་འཛིན་པ། ཨུ་བ་སྣོ་དྷུ་ཞེས་པ་ཉེ་བར་སྦྱོར་
བ། ཨུ་བ་བྱཱ་ཀཱ་ར་ཎ་ཞེས་པ་ཉེས་པར་ལུང་འཕོག་པ་སྟེ། ཉེས་པའི་ཚོགས་ལས་འཛིན་
པ་དང་། ལམ་དམན་པ་དག་ལས་ལྡོག་ནས་ཡང་དག་པའི་ལམ་ལ་མཚམས་སྦྱོར་བ།
དགག་སྒྲུབ་གནང་གསུམ་གྱིས་བསླབ་པའི་གནས་སུ་ལུང་འབོགས་པ་དང་། མདོར་ན་
སྲིད་པ་དོན་གཉེར་ལས་བློ་ལོག་ནས་ཐར་པའི་ལམ་ལ་བློ་འཁྲིད་པར་བྱེད་པའི་དོན་
གྱིས་ན་མཁན་པོ་ཡིན་པས། དགེ་བསྙེན་གྱི་སློབ་དཔོན་འདི་ལ་རབ་བྱུང་དུ་བསྒྲུབ་པའི་
མཁན་པོ་ཞུ་སྙམ་པ་གྱིས་ལ། འདིའི་རྗེས་ཟློས་མཛོད་ཅིག
༈ སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བ། སློབ་དཔོན་ལ་
མཁན་པོར་གསོལ་གྱིས། སློབ་དཔོན་བདག་གི་མཁན་པོ་མཛད་དུ་གསོལ། སློབ་དཔོན་
མཁན་པོས་བདག་རབ་ཏུ་བྱུང་བར་བགྱིའོ། །ལན་གསུམ་བཟླས་ཆོག་གསུམ་པ་ལ་མཁན་པོ་མཁན་
པོས་ཞེས་འདོན་པ་བསྒྱུར། ཐབས་ལེགས་བྱ། ཚེ་དང་ལྡན་པ་ཁྱོད་གཙུག་ཕུད་འབྲེགས་(༥ན)པ་ལ་
སྤྲོའམ། ཞེས་དྲི། སྤྲོ་ལགས་ཟེར་ན། ཁྲུས་བྱས་ཏེ། གཙུག་ཕུད་བྲེགས། མཁན་པོའི་ཞབས་ལ་གཏུག་ཏེ། ཕྱག་
གསུམ་བྱ། མདུན་དུ་ཙོག་པུར་འདུག་པ་ལ། བླ་གོས་གཏད་དེ། འདི་སྟོད་དུ་གྱོན་པར་བྱ་བའི་ཆོས་གོས་
བླ་གོས་ཞེས་བྱ་བ་སྟོད་གཅེར་བ་དང་། སྦྲང་བུ་དང། རླུང་དང་ཉི་མའི་གནོད་པ་ལས་
སྐྱོབ། དགེ་སྦྱོང་གི་དྲན་པ་གསོ། ཁྱིམ་པ་དང་མུ་སྟེགས་ཅན་ལས་གོས་ཀྱི་རྟགས་བསྲུང་
བའི་དོན་དུ་སངས་རྒྱས་ཀྱིས་གནང་བ་ཡིན་པས། ཁྱོད་ཀྱིས་ཀྱང་གོས་འདི་ལྟ་བུ་ཞིག་
བཅིང་བར་གྱིས་ཤིག །བྱས་ལ་གཏད། མཐང་གོས་བཟུང་ནས།

འདི་སྨད་དུ་གྱོན་པར་བྱེད་པའི་ཆོས་གོས་མཐང་གོས་ཞེས་བྱ་བ་སྨད་གཅེར་བ་དང་།
ངོ་ཚ་བ་དང་། རླུང་དང་ཉི་མ་དང་། ཤ་སྦྲང་གི་རེག་པ་ལས་སྐྱོབས་པ། དགེ་སྦྱོང་གི་དྲན་
པ་གསོ། ཁྱིམ་པ་དང་མུ་སྟེགས་ཅན་ལས་གོས་ཀྱི་རྟགས་བསྲུང་བྱེད་དུ་སངས་རྒྱས་ཀྱིས་
གནང་བ་ཡིན་པས། ཁྱོད་ཀྱིས་ཀྱང་གོས་འདི་ལྟ་བུ་ཞིག་བཅིང་བར་གྱིས་ཤིག །
ལྷུང་བཟེད་བཟུང་ནས། འདི་ཟས་ལྷུང་བ་བཟེད་པར་བྱེད་པས་ན་ལྷུང་བཟེད་འདི་ཟ
ཀྱིས་འགེངས་པ་བཞིན་དུ་རང་རྒྱུད་ཡོན་ཏན་གྱིས་འགེངས། ཁྱིམ་པའི་ཁམ་ཕོར། མུ་
སྟེགས་ཀྱི་སློང་ཕོར་ལས་སྣོད་སྤྱད་ཀྱིས་རྟགས་བསྲུང་བྱེད་དུ་སྟོན་པས་གནང་བ་ཡིན་
པས། ཁྱོད་ཀྱིས་ཀྱང་འདི་ལྟ་བུ་ཞིག་བཅང་བར་གྱིས་ཤིག ། 
འདི་གདིང་བ་ཞེས་བྱ་བ་ཁྱིམ་པའི་དཀར་པོ། གང་ཟག་གི་ཁྲ་བོ་ཕལ་ཆེར་(༥བ)མ་
ཉམས་པ། དགེ་འདུན་གྱིས་རྩྭའི་གནས་མལ་མ་གཏོགས་པར། ལོངས་སྤྱོད་པའི་དུས་
སུ་འདིའི་སྐྱབས་ནས་ལོངས་སྤྱོད་དགོས་པས། དེའི་མཚོན་ནས་གཞན་གྱི་ནོར་ལ་བསྲི་
བ་མེད་པར་ལོངས་མི་སྤྱོད་པའི་དོན་དུ་གནང་བ་ཡིན་པས། ཁྱོད་ཀྱིས་ཀྱང་འདི་ལྟ་བུ་
ཞིག་བཅང་བར་གྱིས་ཤིག ། ལ༈ ། ཁྱིས་པའི་བབྱུ་ཤ་ཏར་ཁ་༧་ཀའའི་ཊཊ
འདི་ཆུ་ཚགས་ཅེས་བྱ་བ་སངས་རྒྱས་ཀྱི་བསྟན་པ་སྙིང་རྗེས་རབ་ཏུ་ཕྱེ་བ་ཡིན་པས།
རང་ཅག་རབ་ཏུ་བྱུང་བ་བྱ་བ་རྣམས་གཞན་ལ་གནོད་པ་གཞི་དང་བཅས་པ་ལས་ལོག་
པ་སྙིང་བརྩེ་བའི་ཁྱད་པར་དུ་བྱས་པ་ཅིག་དགོས། ཆུ་འདི་འབྲེལ་ཆེ་འབྱུང་ཉེ་ནང་དང་
ནུབ་ཏུ་ལོངས་སྤྱོད་དགོས་པས། ཆུ་ལ་སྲོག་ཆགས་ཡོད་མེད་ལེགས་པར་བརྟགས།
སྲོག་ཆགས་མེད་པའི་ཆུ་མ་རྙེད་ན། འདིའི་བཙག་ནས་ལོངས་སྤྱོད་དགོས་པས། ཁྱོད་
ཀྱིས་ཀྱང་འདི་ལྟ་བུ་ཞིག་བཅང་བར་གྱིས་ཤིག ། 
དེ་ནས་གོས་རྣམས་གྱོན། གདིང་བའི་སྟེང་ནས་ཕྱག་གསུམ་བྱ་ལ་མེ་ཏོག་གཏོར་ཞིང་། ཐར་པའི་རྒྱལ་

མཚན་བརྟན་པར་གྱུར་ཅིག །ཚངས་པར་སྤྱོད་པ་ཚེ་མཐར་ཕྱིན་པར་འགྱུར་ཅིག །ཚུལ་
ཁྲིམས་ཀྱི་ཕུང་པོ་ཡོངས་སུ་རྫོགས་པར་གྱུར་ཅིག །སྐྱེ་བ་ནས་ཚེ་རབས་ཐམས་ཅད་དུ་
རབ་ཏུ་བྱུང་བའི་དངོས་པོ་རྣམ་པར་དག་པ་ཐོབ་པ་དང་མི་འབྲལ་བར་གྱུར་ཅིག །ཅེས་
སྨོན་ལམ་བཏབ་བོ། །བར་མ་རབ་བྱུང་བསྒྲུབ་པ་ནི། སྟོན་པ་དང་མཁན་པོ་གཉིས་ལ་ཕྱག་གསུམ་གསུམ་བྱས།
མདུན་དུ་ཙོག་པུར་ཐལ་མོ་སྦྱར་ནས་འདུག་པ་ལ་འདི་སྐད་ཅེས་བརྗོད་པར་བྱའོ། ། ཟ་རི་རན་ཁག་
ཁྱོད་རབ་ཏུ་བྱུང་བའི་བློ་སྐྱེས་པ་དེ་ཤིན་(༦ན)ཏུ་ལེགས། ལེགས་པའི་རྒྱུ་མཚན་
ཀུན་དགའ་བོ་རབ་ཏུ་བྱུང་བའི་མདོ་སོགས་ནས། ཁྱིམ་པ་དང་རབ་བྱུང་གཉིས་ལ་ཁྱད་
པར་ཤིན་ཏུ་ཆེ་གསུང་སྟེ། ཁྱིམ་པ་རྣམས་ནི་མེ་འོབས་ན་གནས་པ་ལྟ་བུ། རབ་ཏུ་བྱུང་བ་
རྣམས་ནི་བསིལ་ཁང་ན་གནས་པ་ལྟ་བུ། ཁྱིམ་པ་རྣམས་ནི་འདམ་རྫབ་ན་གནས་པ་ལྟ་
བུ། རབ་ཏུ་བྱུང་བ་རྣམས་ནི་སྐམ་ས་ན་གནས་པ་ལྟ་བུ། ཁྱིམ་པ་རྣམས་ནི་བཙོན་དོང་དུ་
ཚུད་པ་ལྟ་བུ། རབ་ཏུ་བྱུང་བ་རྣམས་ནི་དེ་ལས་ཐར་པ་ལྟ་བུ། ཞེས་བྱ་བ་ལ་སོགས་པ་རྒྱ་
ཆེར་གསུངས་ཤིང༌། གཞན་ཡང་དུས་གསུམ་གྱི་སངས་རྒྱས་ཐམས་ཅད་ཀྱང་རབ་ཏུ་བྱུང་
བའི་རྟེན་ལ་སངས་རྒྱས་པ་མ་གཏོགས། ཁྱིམ་པའི་རྟེན་ལ་སངས་རྒྱས་པ་མ་བྱུང་སྟེ།
གང་དག་ཁྱིམ་ན་གནས་པར་བྱེད་བཞིན་དུ། །ཡོན་ཏན་མཆོག་དེ་ཐོབ་པར་གྱུར་པ་
ཡིས། །སངས་རྒྱས་སྔོན་ཆད་མ་བྱུང་ཕྱིས་མི་བྱུང་། །དེ་ལྟ་བྱུང་བར་གྱུར་པ་ཡོད་མ་ཡིན། །
ཞེས་གསུངས་ཤིང་། རབ་ཏུ་བྱུང་བའི་བསོད་ནམས་ནི་རི་བོ་ལས་དཔངས་མཐོ། རྒྱ་མཚོ་
ལས་གཏིང་ཟབ་ནམ་མཁའ་ལས་རྒྱ་ཆེ་བར་གསུངས་པ་ཡིན། དེར་འཇུག་པའི་ལམ་
མང་ན་ཡང་། ཆོ་ག་ལས། ཤཱཀྱ་ཐུབ་པ་ཤཱཀྱ་སེངྒེ། ཤཱཀྱའི་རྒྱལ་པོ་ཞེས་འབྱུང་བའི། འོ་
སྐོལ་གྱི་ཤཱཀྱ་ཐུབ་པ་དེའི་རྗེས་སུ་རབ་ཏུ་བྱུང་བར་བྱེད་པ་ལ། སྐབས་འདིར་སྐྱབས་
གནས། ཆ་ལུགས། བསམ་པ། གྲོགས་ཐམས་ཅད་སྤོ་ཞིང་། དེའི་རྗེས་(༦བ)སུ་

བརྗེད་ཐོ་མིང་ཅིག་ཀྱང་སྤོ་བ་ཡིན། དེ་ཕྱིན་ཆད་སྐྱིད་སྡུག་ཅི་བྱུང་ཡང་རེ་ས་དཀོན་
མཆོག་གསུམ་ལས་མེད་སྙམ་པ་གྱིས་ལ། འདིའི་རྗེས་ཟློས་ཀྱིས། མཁན་པོ་དགོངས་སུ་
གསོལ། བདག་མིང་འདི་ཞེས་བགྱི་བས། དུས་འདི་ནས་བཟུང་སྟེ། ཇི་སྲིད་འཚོའི་བར་
དུ་རྐང་གཉིས་རྣམས་ཀྱི་མཆོག །ཞེས་པ་ནས། དགེ་འདུན་ལ་སྐྱབས་སུ་མཆིའོ། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ཤཱཀྱ་ཐུབ་པ། ཤཱཀྱ་སེངྒེ། ཤཱཀྱའི་རྒྱལ་པོ། གཙོ་བོ་དེ་རབ་ཏུ་བྱུང་བའི་རྗེས་སུ་བདག་
རབ་ཏུ་བྱུང་སྟེ། ཁྱིམ་པའི་རྟགས་སྤོང༌། རབ་ཏུ་བྱུང་བའི་རྟགས་ཡང་དག་པར་ལེན་
ནོ། །ལན་གསུམ་དང་། ཐབས་ལེགས་བྱའོ།
དགེ་ཚུལ་དུ་བསྒྲུབ་ཚུལ་བཤད་པ།  
༈ དེ་ནས་དངོས་གཞི་དགེ་ཚུལ་བསྒྲུབ་པ་ནི། སྟོན་པ་དང་རང་ལ་ཕྱག་གསུམ་གསུམ་འཚལ་དུ་བཅུག །
མདུན་དུ་ཙོག་པུར་ཐལ་མོ་སྦྱར་འདུག་པ་ལ་འདི་སྐད་ཅེས་བརྗོད་པར་བྱའོ། ཁྱོད་དགེ་ཚུལ་གྱི་སྡོམ་པ་ལེན་
པར་འདུག །དེ་ཡང་འགལ་རྐྱེན་སྤངས་ཤིང་། མཐུན་རྐྱེན་ཚང་བ་ལས་སྐྱེ་ན། འགལ་
རྐྱེན་བར་ཆད་དང་མི་ལྡན་པ་གོང་དུ་བསྟན་ཟིན། མཐུན་རྐྱེན་རྣམ་པ་ལྔ་ལས། ཡུལ་
སངས་རྒྱས་ཀྱི་སྐུ་གཟུགས་ཚད་ལྡན་རབ་གནས་ལེགས་པར་ཆགས་པར་ཅིག་དཔང་
པོའི་ཚུལ་དུ་བཞུགས་དགོས་པ་དེ་ཡང་ཚང་། ལུང་རྟོགས་ཀྱི་ཆོས་དཀོན་མཆོག་ཀྱང་
ཚང་། མཁན་པོ་ཆོས་གཉིས་ལྡན། སློབ་དཔོན་ཁ་སྐོང་འོས་པ་སོགས་ཡུལ་དུས་སུ་གང་
དགོས་པ་ཐམས་ཅད་ཚང་བས། བསམ་པ་མཐུན་པའི་(༧ན)རྐྱེན་མྱང་འདས་ཀྱི་བསམ་
པ་བརྟན་པོས་ཟིན་པ་ནི་འཁོར་བའི་ཉེས་དམིགས་བསམ་པས་ཐར་པ་ཐོབ་པར་འདོད་

པའི་འདུན་པ་དྲག་པོ་སྐྱེས་པ་ཡིན། འཁོར་བའི་ཉེས་དམིགས་ཀྱི་དབང་དུ་བྱས་ན།
ཁམས་གསུམ་རིགས་དྲུག་གང་དུ་སྐྱེས་ཀྱང་སྡུག་བསྔལ་གྱི་གནས། གང་དུ་འགྲོགས་ཀྱང་
སྡུག་བསྔལ་གྱི་གྲོགས། གང་ལ་སྤྱད་ཀྱང་སྡུག་བསྔལ་ལ་ལོངས་སྤྱོད་པ་མ་གཏོགས་
བདེ་བའི་གོ་སྐབས་ཅུང་ཟད་ཀྱང་མེད་དེ། དམྱལ་བ་ལ་ཚ་གྲང་གྱི་སྡུག་བསྔལ་དྲག་ལ་
ཡུན་རིང་བ། ཡི་དྭགས་ལ་བཀྲེས་སྐོམ་གྱི་སྡུག་བསྔལ་དྲག་ལ་བསྲན་དུ་མི་ཟུག་པ།
དུད་འགྲོ་ལ་བཀོལ་སྤྱོད་ཀྱི་སྡུག་བསྔལ་བསམ་གྱི་མི་ཁྱབ་པ་ཡོད། དེ་གསུམ་སྡུག་བསྔལ་
གྱི་སྡུག་བསྔལ་བྱ་བ་ཡིན། བདེ་འགྲོ་ལྷ་མིར་སྐྱེས་ཀྱང་སྡུག་བསྔལ་ལས་མ་འདས་ཏེ།
མི་རྣམས་ལ་སྐྱེ་རྒ་ན་མཆིའི་སྡུག་བསྔལ། ལྷ་མ་ཡིན་ལ་འཐབ་རྩོད་ཀྱི་སྡུག་བསྔལ། ལྷ་
རྣམས་འཆི་འཕོ་ལྟུང་བའི་སྡུག་བསྔལ། ཉ་བྱེ་ཚན་ལས་བཀྲེས་པ་ལྟ་བུའི་སྡུག་བསྔལ་
ཡོད་དེ། དྲན་པ་ཉེར་བཞག་ལས། །སེམས་ཅན་དམྱལ་བ་དམྱལ་མེས་ཉམས། །ཡི་
དྭགས་བཀྲེས་ཤིང་སྐོམ་པས་ཉམས། །དུད་འགྲོ་གཅིག་ལ་གཅིག་ཟའི་ཉམས། །མི་དག་
འཚོ་བ་ཐུང་བས་ཉམས། །ལྷ་དག་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་མོ་
ན། །བདེ་བ་ནམ་ཡང་ཡོད་མ་ཡིན། །ཞེས་པ་ལ་སོགས་པ་གསུངས།  
འོ་ན། འཁོར་བ་སྡུག་(༧བ)བསྔལ་གྱི་རང་བཞིན་དེ་ལྟ་བུ་སྤངས་ནས། བདེ་བ་
གང་ལ་ཡོད་དེ། ཉན་རང་དགྲ་བཅོམ་པ་རྣམས་ལ་ཡོད་མོད། ཡིན་ནའང་དེ་དག་སྐྱོན་
དང༌བཅས༌ཤིང༌། དོན༌གཉིས༌མཐར་མ་ཕྱིན་པས་སངས་རྒྱས་ཀྱི་གོ་འཕངས་བསྒྲུབ་
དགོས། དེ་ཡང་ནམ་མཁའ་ལ་མཐའ་མེད་པ་བཞིན་དུ་སེམས་ཅན་གྱི་ཁམས་ལ་མཐའ་
མེད་པའི་སེམས་ཅན་འདི་དག་ཐམས་ཅད་ཀྱིས་རང་རེའི་མ་མ་བྱས་པ་གཅིག་ཀྱང་མེད་
དེ། དྲིན་ཅན་གྱི་མ་འདི་དག་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་བསྒྲལ་
ཏེ་སངས་རྒྱས་ཀྱི་ས་ལ་འགོད་པའི་དོན་དུ་ཐོག་མར་རང་ཉིད་ཀྱིས་སངས་རྒྱས་ཀྱི་གོ་

འཕང་ཐོབ་དགོས། དེ་ཡང་རྒྱུ་མེད་དུ་མི་རུང་བའི། བསླབ་པ་གསུམ། དེའི་ནང་ནས་
ཚུལ་ཁྲིམས་ཀྱི་བསླབ་པ། དགེ་ཚུལ་གྱི་སྡོམ་པ་བླང་ལ་མ་ཤིའི་བར་དུ་བསྲུང་སྙམ་པ་
མཛོད། སྡོམ་པ་ལེན་པ་ཡང༌ཁ་ཙམ་ཚིག་ཙམ་མ་ཡིན་པར་ཞེ་ཐག་པ་ནས་ལེན་པར་
འདོད་པ་དགོས། དངོས་གཞིའི་དུས་ན་ཐོབ་པའི་འདུ་ཤེས་པ། ངེས་པ་ལྔ་དང་བྲལ་བ་
དགོས་ན་དེ་དག་ཡང་ཚང་། རྟགས་མཐུན་པའི་རྐྱེན་ལུས་ཀྱི་རྟགས་སྐྲ་དང་ཁ་སྤུ་བྲེག་
ཅིང་ཁྲུས་བྱས་པ། གོས་ཀྱི་རྟགས་ཆོས་གོས་རྣམ་གཉིས་གདིང་བ་ལྷུང་བཟེད་ཆུ་ཚགས་
དང་བཅས་པ་ཚད་ལྡན་མཁན་པོས་གནང་དགོས་པ་དེ་ཡང་ཚང་། རྒྱུད་སྣོད་རུང་མཐུན་
པའི་རྐྱེན་གླིང་གསུམ་པོ་གང་དུ་སྐྱེས་ཤིང་སྐྱེས་པའི་མཚན་དང་ལྡན་པ་བར་མ་ཡན་ཆད་
ལེགས་པར་ཐོབ་པ། ལུས་དང་བསམ་པའི་སྒོ་ནས་ནར་སོན་པ་དང་ཆོ་ག་མཐུན་པའི་
རྐྱེན་ལེགས་(༨ན)བར་ཚང་བས། སངས་རྒྱས་ལ་ཐར་བའི་ལམ་སྟོན་པ། ཆོས་ལ་ལམ་
དངོས། དགེ་འདུན་ལ་ལམ་བསྒྲུབ་པའི་གྲོགས་སུ་བཟུང་ནས། ཅི་བྱེད་དཀོན་མཆོག་
གསུམ་གྱིས་ཤེས་སྙམ་བགྱིས་ལ། འདིའི་རྗེས་བཟློས་མཛོད། སློབ་དཔོན་དགོངས་སུ་
གསོལ། བདག་མིང་འདི་ཞེས་བགྱི་བས་དུས་འདི་ནས་བཟུང་སྟེ། ཇི་སྲིད་འཚོའི་བར་དུ།
རྐང་གཉིས་རྣམས་ཀྱི་མཆོག །ཞེས་པ་ནས། དགེ་འདུན་ལ་སྐྱབས་སུ་མཆིའོ། །བདག་
ཇི་སྲིད་འཚོའི་བར་དུ་དགེ་ཚུལ་དུ་སློབ་དཔོན་གྱིས་བཟུང་དུ་གསོལ། ལན་གཉིས་བཟླས།
གསུམ་པ་འདི་ལ་སྐྱབས་བརྗོད་བདག་བརྗོད། སོགས་ནས། དགེ་ཚུལ་དུ་ཞེས་པའི་མཇུག་
དེ་ལ་སྡོམ་པ་སྐྱེས་ཤིང་། ངེད་ཁྱེད་ཀྱི་སློབ་དཔོན་དུ་གྱུར་བ་ཡིན་པས། དེ་ཐུགས་ལ་
ཞོག་ལན་གསུམ་པའི་རྗེས་བཟློས་མཛོད། བྱས་ལ། གསུམ་པ་བྱ་ལ། ཐབས་ལེགས་བྱ། དེའི་དངོས་
གཞིའི་ལས་གྲུབ། མཇུག་གི་ཆོ་ག་ལ་གཉིས་ཡོད་བས་ཐོབ་པའི་དུས་གོ་བ། ལས་གྲལ་བ་གཞན་ཡོད་ན། དགེ་
སློང་ཆེ་གེ་མོས་མཛད་པར་ཞུ་བྱས་ལ། གཞན་ཞིག་གིས་བྱེད་དུ་བཅུག །མེད་ན་རང་

ཉིད་ཀྱིས་བྱ། ཕྱག་གསུམ་འཚལ་དུ་བཅུག་སྟེ། འདི་ལྟར་བརྗོད་པར་བྱའོ། །དེ་ཡན་ཆད་ཁྱོད་ཀྱི་དགེ་
ཚུལ་གྱི་སྡོམ་པ་ཐོབ་པ་ཡིན། དཀྱུས་ཐོགས་སུ་བསྙེན་རྫོགས་བསྒྲུབ་ན་མཇུག་ཆོག་གཉིས་བཞག་གོ །
མཇུག་གི་ཆོ་ག་ལ་གཉིས་ཡོད་པའི་དང་པོ་བསྙེན་བཀུར་གྱི་གནས་དང་གནས་མིན་པ་
ཤེས་པའི་ཕྱིར། 
དུས་གོ་བརྗོད་པ་ནི། དེ་ཡང་གནས་(༨བ)དང་གནས་མིན་པ། བསྙེན་བཀུར་རང་གི་ངོ་
བོ། གང་ལས་གོ་ཞིང་རིགས་པར་འགྱུར་བ། དེ་ལྟར་རིགས་པའི་ཕན་ཡོན་དང་བཞི་
ལས། དང་པོ་ནི། ཁྱེད་རང་ལས་གྲིབ་མ་སོར་གཅིག་ཡན་ཆད་ཀྱི་རྒན་པའི་དགེ་ཚུལ་
སོགས་བསྙེན་བཀུར་གྱི་གནས་དང་། གྲིབ་མ་སོར་གཅིག་མན་ཆད་ཀྱི་གཞོན་པའི་དགེ་
ཚུལ་ལ་སོགས་པ་བསྙེན་བཀུར་གྱི་གནས་མིན་པ་ཡིན། བསྙེན་བཀུར་རང་གི་ངོ་བོ་
གྲལ་གོང་དུ་འཇོག་པ། རྙེད་པ་དང་པོར་འབུལ་བ། སྔོན་དུ་ཕྱག་དང་ལྡང་བ་བྱེད་པ་
སོགས་ཡིན། གང་ལས་གོ་ཞིང་རིག་པར་འགྱུར་བ་ནི། ད་ལོའི་ལོ་འདི་ལོ་ཆེ་གེ་མོ་ཡིན།
དེ་ལ་ཡང་ལྔའོ་ཞེས་གསུངས་པ་ལྟར། དགུན་དུས་དང་། དཔྱིད་དུས། དབྱར་དུས།
དབྱར་ཐུང་ངུའི་དུས། དབྱར་རིང་པོའི་དུས་ཏེ་དུས་ཚིགས་ལ་ལྔ་ལས། དགུན་གྱི་དུས་ལྟ་
བུ་ཡིན། དེ་ལ་ཟླ་བ་བཞི་ཡོད་པ་ལ། ཟླ་བ་ཆེ་གེ་མོ། དེ་ལ་ཡར་ངོ་མར་ངོ་གཉིས་ལས་
ཡར་ངོ༌། །དེ་ལ་ཚེས་གཅིག་ནས་བཅོ་ལྔའི་བར་ལས་ཚེས་གཅིག་ལྟ་བུ་ཡིན། དེ་ལ་ཡང་
ཉིན་མཚན་གཉིས་ལས་ཉིན་མོ། དེ་ལ་ཡང་ཉི་མ་ཤར་བ་སོགས་ཆ་མང་དུ་ཡོད་པ་ལས།
དུས་ཚོད་འདི་དང་སྐྱེས་བུ་འདི་དང་རྐང་པ་འདིའི་སྐབས་སུ་དགེ་ཚུལ་གྱི་སྡོམ་པ་ཐོབ་པ་
ཡིན། ཞེས་སྐབས་ཐོབ་ཀྱི་ཕྱེ་ནས་བརྡ་སྤྲད། དེ་ལྟར་བསྙེན་བཀུར་གྱི་གནས་རྣམས་ལ་
བསྙེན་བཀུར་བཏབ། གནས་མ་ཡིན་རྣམས་ཀྱི་བསྙེན་བཀུར་བྱུང་ན་དང་དུ་ལོང༌། དེ་
ལྟར་བྱས་པས་རང་གཞན་གྱི་བསླབ་པ་ལ་གུས་ཤིང་ཉེས་ལྟུང་གིས་མ་གོས་པ་སྐྱེས་བུ་

དམ་པའི་ཚུལ་དང་མཐུན་ཞིང་བརྒྱུད་ནས་མྱ་ངན་ལས་འདས་པའི་གོ་འཕང་ཐོབ་པའི་
དགོས་པ་ཡོད་པས་ཐུགས་ལ་བཞག་ནས་ཕྱག་ལེན་ལ་ཐེབ་པར་མཛོད།
གཉིས་པ་བསླབ་པ་བརྗོད་པ་ནི། སྡོམ་པ་ཐོབ་པ་ཙམ་གྱིས་མི་ཆོག་སྲུང་དགོས་པས། རྩ་
བ་བཞི་ཡན་ལག་དྲུག་ཆར་གཏོགས་པ་དང་བཅས་པ་དགྲ་བཅོམ་པ་རྣམས་ཀྱིས་ཇི་ལྟར་
བསྲུང་བ་བཞིན་དུ། བདག་གིས་ཀྱང་བསྲུང་སྙམ་པ་གྱིས་ལ། རྗེས་བཟློས་མཛོད། སློབ་
དཔོན་དགོངས་སུ་གསོལ། ཇི་ལྟར་སྔོན་གྱི་འཕགས་པ་དགྲ་བཅོམ་པ་དེ་དག་གིས་ཇི་
སྲིད་འཚོའི་བར་དུ་སྲོག་གཅོད་པ་སྤངས་ཏེ། སྲོག་གཅོད་པ་ལས་སླར་ལོག་པ་དེ་བཞིན་
དུ། བདག་མིང་འདི་ཞེས་བགྱི་བས་ཀྱང་། དུས་འདི་ནས་བཟུང་ཇི་སྲིད་འཚོའི་བར་དུ་
སྲོག་གཅོད་པ་སྤང་སྟེ། སྲོག་གཅོད་པ་ལས་སླར་ལྡོག་པར་འགྱིའོ། །ཡན་ལག་དང་པོ་
འདིས་བདག་འཕགས་པ་དགྲ་བཅོམ་པ་དེ་དག་གིས་བསླབ་པ་ལ་རྗེས་སུ་སློབ་བོ། །
རྗེས་སུ་སྒྲུབ་བོ། །རྗེས་སུ་བགྱིད་དོ། །གཞན་ཡང་ཇི་ལྟར་འཕགས་པ་དགྲ་བཅོམ་པ་དེ་
དག་གིས་ཇི་སྲིད་འཚོའི་བར་དུ་མ་བྱིན་པར་ལེན་པ། མི་ཚངས་པར་སྤྱོད་པ། རྫུན་དུ་སྨྲ་
བ། འབྲུའི་ཆང་དང་། བཅོས་པའི་ཆང་དང་། མྱོས་པར་འགྱུར་བ་བག་མེད་པའི་གནས་
དང་། གླུ་གར་དང་རོལ་མོའི་སྒྲ་དང་། འཕྲེང་བ་དང་སྤོས་ཉུག་པ་དང་། རྒྱན་དང་ཁ་
དོག་འཆང་བ་དང་། ཁྲི་སྟན་མཐོན་པོ་དང་། ཁྲི་སྟན་ཆེན་པོ་དང་། (༩བ)དུས་མ་ཡིན་
པའི་ཁ་ཟས་དང་། གསེར་དངུལ་ལེན་པ་སྤང་ཏེ། གསེར་དངུལ་ལེན་པ་ལས་སླར་ལྡོག་
པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་། དུས་འདི་ནས་བཟུང་སྟེ་ཇི་སྲིད་
འཚོའི་བར་དུ། མ་བྱིན་པར་ལེན་པ་དང་། ཞེས་པ་ནས་སླར་ལྡོག་པར་བགྱིའོ། །ཡན་
ལག་བཅུ་པ་འདིས་བདག་འཕགས་པ་དགྲ་བཅོམ་པ་དེ་དག་གིས་བསླབ་པ་ལ་རྗེས་སུ་
སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་དོ། །བར་ལན་གཅིག་བརྗོད། ཐབས་ལེགས་བྱ།

དེ་རྣམས་ཀྱིས་ཁྱེད་ཀྱི་འདོད་པ་ལེགས་པར་གྲུབ་པ་ཡིན། དེ་མཁན་པོའི་བཀའ་
དྲིན་ལས་བྱུང་བ་ཡིན་པས། ཕྱག་གསུམ་འཚོལ་ལ། མཁན་པོ་རིན་པོ་ཆེ་བཀའ་དྲིན་ཆེ་
ལགས། ཞེས་བརྗོད་ཅིག །དེ་ལྟར་བྱས་པ་དང་མེ་ཏོག་གཏོར་ཞིང་སྨོན་ལམ་བཞི་བཏབ། བཀྲ་ཤིས་ཀྱི་ཚིགས་
བཅད་དག་ཀྱང་བྱའོ། །
བསྙེན་རྫོགས་ཀྱི་ཆོ་ག་བཤད་པ།
བསྙེན་རྫོགས་ཀྱི་ཆོ་ག་ལ་སྦྱོར་དངོས་མཇུག་གསུམ་ལས། དང་པོ་ནི། རྟེན་མཆོད་དང་གནས་མལ་
བཤམས། ཡོ་བྱད་དྲུག་ཕ་གུ་རྩྭ་རྣམས་སྟ་གོན་བྱ། དགེ་འདུན་བསྡུས་ཏེ་སྣམ་སྦྱར་དང་བཅས་ཏེ་གྲལ་དུ་འཁོད་པ་ལ།
མཁན་པོས་དགེ་འདུན་ཐམས་ཅད་ལ་མེ་ཏོག་ཕུལ། བསྒྲུབ་བྱ་ཙོག་པུར་འདུག་པའི་རྒྱབ་ཏུ་འགྲེང་སྟེ་འདུད་པ་དང་
བཅས་པས་འདི་སྐད་ཅེས་བརྗོད་པར་བྱའོ། །དགེ་འདུན་བཙུན་པ་རྣམས་གསན་དུ་གསོལ། ཚེ་དང་
ལྡན་པ་མིང་འདི་ཞེས་བགྱི་བ། གཅིག་ལ་འདིའམ། གཉིས་ལ་འདི་དག །གསུམ་ལ་འདི་རྣམས། དགེ་
འདུན་ལས་བསྙེན་པར་རྫོགས་པར་འཚལ་ཏེ། མིང་འདི་ཞེས་བགྱི་བ་རྣམས་དགེ་འདུན་
ལ་(༡༠་ན)བསྙེན་པར་རྫོགས་པར་གསོལ་ན། གནས་བརྟན་འདུལ་བ་འཛིན་པ་ཆེ་གེ་
མོས་གསང་སྟེ་སྟོན་པའི་སློབ་དཔོན་མཛད་པར་ཞུ། གནས་བརྟན་འདུལ་བ་འཛིན་པ་ཆེ་
གེ་མོས་དབུ་མཛད་པ་རྣམས་ཀྱིས་ལས་ཀྱི་ཁ་སྐོང་བར་མཛད་ནས། ཚེ་དང་ལྡན་པ་འདི་
རྣམས་ལ་བསྙེན་པར་རྫོགས་ཀྱི་སྡོམ་པ་བཀས་གནང་བར་ཞུ། དངོས་དེ་ལྟར་གཡར་ངོ་
འཕྱར་ཞིང་མཆིས་ལགས། ཞེས་བརྗོད་ཅིང་མེ་ཏོག་གཏོར། དེ་ནས་བསྒྲུབ་བྱ་དེ་སྟོན་པ་ལ་ཕྱག་གསུམ་
འཚལ་དུ་བཅུག །དེ་ནས་དགེ་འདུན་རྣམས་ལ་ཕྱག་གསུམ་འཚལ། དགེ་འདུན་རྣམས་ཀྱིས་ཀྱང་མེ་ཏོག་གཏོར་ཞིང་།
ཚེ་དང་ལྡན་པ་འདིའི་རྒྱུད་ལ་བསྙེན་པར་རྫོགས་ཀྱི་སྡོམ་པ་རྣམ་པར་དག་པ་ད་ལྟ་ཉིད་
དུ་སྐྱེས་པ་དང་མི་འབྲལ་བར་གྱུར་ཅིག །ཅེས་སྨོན་ལམ་བཏབ། དེ་ནས་མཁན་པོ་ལ་ཕྱག་གསུམ་བྱས།

མདུན་དུ་ཙོག་བུར་ཐལ་མོ་སྦྱོར་ཏེ་འདུག་པ་ལ་མཁན་པོས་འདི་སྐད་ཅེས་བརྗོད་དོ། ། 
སྔོན་སངས་རྒྱས་ཞལ་བཞུགས་པའི་དུས་སུ་མཁན་སློབ་མེད་ཀྱང་། ཚེ་དང་ལྡན་པ་
ཚུར་ཤོག །ཅེས་པ་ནས། དོན་གྱིས་ན་མཁན་པོ་ཡིན། ཞེས་པའི་བར་དགེ་ཚུལ་གྱི་སྐབས་བཞིན་བརྗོད།
དགེ་ཚུལ་གྱིས་མཁན་པོ་འདི་ལའམ། སློབ་དཔོན་ཡིན་ན་སློབ་དཔོན་འདི་ལའམ། ཆོས་འབྲེལ་མེད་ན་བཙུན་པ་འདི་
ལ་བསྙེན་རྫོགས་ཀྱི་མཁན་པོ་ཞུ་སྙམ་པ་བགྱིས་ལ། འདིའི་རྗེས་ཟློས་མཛོད། བཙུན་པ་དགོངས་སུ་
གསོལ། བདག་མིང་འདི་ཞེས་བགྱི་བས། བཙུན་པ་ལ་མཁན་པོར་གསོལ་གྱི། བཙུན་
པ་(༡༠་བ)བདག་གི་མཁན་པོ་མཛད་དུ་གསོལ། བཙུན་པ་མཁན་པོས་བདག་བསྙེན་པར་
རྫོགས་པར་བགྱིའོ། །ལན་གཉིས་བརྗོད། 
གསུམ་པ་ལ། མཁན་པོ་མཁན་པོས། ཞེས་འདོན་པ་བསྒྱུར་རོ། །ཐབས་ལེགས་བྱ། མཁན་པོས།
གནས་བརྟན་ཆེ་གེ་མོ་ཚེ་དང་ལྡན་པ་འདིའི་ལྷུང་བཟེད་དགེ་འདུན་ལ་འགྲིམ་པའི་བྱ་བ་
མཛོད་ཅིག །ཅེས་བརྗོད། དགེ་སློང་དེས་ཀྱང་ལྷུང་བཟེད་ལག་པ་གཡོན་པར་བཞག །གཡས་པས་ཁ་བཀབ་
ནས། དགེ་སློང་རེ་རེའི་མདུན་དུ་འགྲེང་སྟེ་འདུད་པ་དང་བཅས་པས། གནས་བརྟན་དགོངས་སུ་གསོལ།
ཚེ་དང་ལྡན་པ་འདིའི་ལྷུང་བཟེད་མི་ཆུང་ངམ། མི་ཆེའམ། མི་སྐྱ་འམ། ཞེས་བརྗོད། དགེ་
སློང་ཐམས་ཅད་ཀྱིས་ཀྱང་། ལྷུང་བཟེད་བཟང་ངོ་། །ཞེས་ལན་བཏབ།  
རྟགས་ཆ་ལུགས་བྱིན་པ་ནི། མཁན་པོ་ལ་ཕྱག་གསུམ་བྱས་ལ་ཆོས་གོས་གསུམ་ཕྲག་པ་གཡོན་པར་བཀབ་
ནས། གཉིས་ཀ་འགྲེང་སྟེ་ལག་པས་སྣམ་སྦྱར་བཟུང་ནས། འདིའི་རྗེས་ཟློས་མཛོད། མཁན་པོ་
དགོངས་སུ་གསོལ། བདག་མིང་འདི་ཞེས་བགྱི་བས། ཆོས་གོས་བགྱིས་ལེགས་པར་རུང་
བ་སྤྱད་པར་འོས་པ་འདི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། །ལན་གསུམ་བྱས། ཐབས་
ལེགས་བྱའོ། །དེ་ནས་བླ་གོས་བཟུང་ལ། ཆོ་ག་གཞན་གོང་བཞིན་ལ། སྣམ་སྦྱར་དུ་ཞེས་པའི་ཚབ་ཏེ་ཆོས་གོས། བླ་
གོས་སུ་བྱིན་གྱིས་བརླབས་བོ། །ལན་གསུམ། ཐབས་ལེགས་བྱ། དེ་ནས་མཐང་གོས་བཟུང་ཆོ་ག་གཞན་

གོང་བཞིན་ལ་ཚིག་ཐ་མ། ཆོས་གོས་མཐང་གོས་སུ་བྱིན་གྱིས་བརླབས་བོ། །ལན་གསུམ། ཐབས་ལེགས་
བྱ། དེ་ནས་ལྷུང་བཟེད་སྟེ། མཁན་པོ་དགོངས་སུ་གསོལ། བདག་མིང་འདི་ཞེས་བགྱི་
བས། ལྷུང་བཟེད་ཟས་ལ་སྤྱད་པར་འོས་པ། དྲང་སྲོང་གི་སྣོད་འདི་སློང་བའི་སྣོད་དུ་བྱིན་
གྱིས་བརླབ་བོ། །ལན་གསུམ། ཐབས་(༡༡ན)ལེགས་བྱ།
དེ་ནས་གདིང་བ་བྱིན་ལ། འདི་གདིང་བ་བྱ་བ། ཁྱིམ་པའི་དཀར་པོ། གང་ཟག་གི་
ཁྲ་བོ། ཕལ་ཆེར་མ་ཉམས་པ། དགེ་འདུན་གྱི་གནས་མལ་ལ་ལོངས་སྤྱོད་པའི་དུས་སུ།
འདིས་སྐྱབས་ནས་ལོངས་སྤྱོད་དགོས་པའི་འདི་ལྟ་བུ་རེ་བཅང་བར་གྱིས། འདི་ཆུ་ཚགས་
བྱ་བ་སངས་རྒྱས་ཀྱི་བསྟན་པ་སྙིང་རྗེས་རབ་ཏུ་ཕྱེ་བ་ཡིན། རང་ཅག་རབ་ཏུ་བྱུང་བ་
རྣམས་གཞན་ལ་གནོད་པ་གཞི་དང་བཅས་པ་ལས་བཟློག་པར་ཁས་བླང་པ་ཡིན་པས།
ཆུ་ནི་འབྱུང་ཉེ། འབྲེལ་ཆེ། ནང་ནུབ་ཐམས་ཅད་དུ་ལོངས་སྤྱོད་དགོས་པས། ཆུ་ལ་སྲོག་
ཆགས་ཡོད་མེད་ལེགས་པར་བརྟགས་ཏེ། སྲོག་ཆགས་མེད་པའི་ཆུ་མ་རྙེད་ན་འདིས་
བཙག་ནས་ལོངས་སྤྱོད་དགོས་པས། དེའི་མཚོན་པས་སེམས་ཅན་ལ་གནོད་འཚེ་སྤོང་
བའི་དོན་ཡིན་པའི་དེ་ལྟ་བུར་ཡང་བཅིང་སྙམ་པ་གྱིས། དེ་ནས་གོས་རྣམས་བཀོན་གདིང་བའི་སྟེང་
ནས་ཕྱག་གསུམ་བྱས་ལ། དགེ་འདུན་རྣམས་ཀྱི་མེ་ཏོག་གཏོར་ཞིང་སྨོན་ལམ་བཞི་བཏབ། དེ་ནས་ལས་ཐོས་པའི་ཉེས་
པ་སྤང་བའི་ཕྱིར། ལག་པས་རྣ་བ་གཉིས་བཀབ། གདིང་བའི་སྟེང་ནས་འགྲེང་སྟེ་འདུད་པ་དང་བཅས་པའི་ཁ་ཚུར་
བསྟན་ཏེ་བཞག་གོ །དེ་ནས་དགེ་འདུན་རྣམས་ཀྱིས་སྤྱི་བཤགས་བྱ། མཐོང་སྡོམ་དྲིས་པའི་(༡༡བ)རྗེས་སུ། ལས་
བྱེད་དགེ་སློང་གིས། ལས་ཐམས་ཅད་ཀྱི་སྔོན་དུ་འགྲོ་བ་གཉིས་ལས། ཐོག་མར་ཡུལ་དུས་ཀྱི་
སྟོབས་ཀྱི། བཤགས་པར་མི་ནུས་པའི་ལྟུང་བ་ཐུན་མོང་བ་རྣམས་ལས་ལ་མི་བསྒྲིབ་པའི་
ཕྱིར། བྱིན་གྱིས་བརླབ་པར་བགྱི་བས། དགེ་འདུན་རྣམས་སྤྱོད་ལམ་བསྟུན་ནས་གསོལ་
བའི་ལས་ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ། དེང་

དགེ་འདུན་གྱི་བསྙེན་པར་རྫོགས་པའི་འཕྲིན་ལས་ལགས་ལ། བདག་ཅག་དགེ་སློང་ཐམས་
ཅད་ནི་ལྟུང་བ་དང་བཅས་པར་གྱུར་ན། གང་གི་མདུན་དུ་བདག་ཅག་ལྟུང་བ་དེ་ཆོས་
བཞིན་དུ་སླར་བགྱི་བ་བདག་ཅག་ལས་དགེ་སློང་གནས་གཞན་དུ་མཆིས་ལ། དགེ་སློང་
གི་མདུན་དུ་ལྟུང་བ་དེ་དག་ཆོས་བཞིན་དུ་སླར་བགྱི་བར་སྤྲོ་བ་སུ་ཡང་མ་མཆིས་ན་གལ་
ཏེ་(༡༢ན)དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་བ་མཛོད་
ཅིག་དང་། དེང་དགེ་འདུན་གྱི་གནས་ཐམས་ཅད་ལེགས་པ་ནང་འཚམས་དང་ཕྱི་རོལ་ཉེ་
འཁོར་འདོམ་གང་དང་བཅས་པ་འདི་དགེ་འདུན་གྱི་བསྙེན་པར་རྫོགས་པའི་འཕྲིན་ལས་
ཀྱི་གནས་སུ་བློ་མཐུན་པར་བགྱིའོ། །འདི་ནི་གསོལ་བའོ། །བརྗོད་པ་མཇུག་བསྡུད་དང་
བཅས་པ་ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ། གནས་
ཐམས་ཅད་ལེགས་པ་ནང་འཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་
དགེ་འདུན་གྱི་བསྙེན་པར་རྫོགས་པའི་འཕྲིན་ལས་ཀྱི་གནས་སུ་བཞེད་དེ། དེའི་སླད་དུ་
དགེ་འདུན་གྱི་གནས་ཐམས་ཅད་ལེགས་པ། ནང་འཚམས་དང་ཕྱི་རོལ་ཉེ་འཁོར་འདོམ་
གང་དང་བཅས་པ་འདི་དགེ་འདུན་གྱི་བསྙེན་པར་རྫོགས་པའི་འཕྲིན་ལས་ཀྱི་གནས་
སུ་བློ་མཐུན་པར་བགྱི་བ། ཚེ་དང་ལྡན་པ་གང་དག་གནས་ཐམས་ཅད་ལེགས་པ། ནང་
འཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་བསྙེན་པར་
རྫོགས་པའི་འཕྲིན་ལས་ཀྱི་གནས་སུ་བློ་མཐུན་པར་བགྱི་བར་བཟོད་པ་དེ་དག་ནི་ཅང་
མ་གསུངས་ཤིག །གང་དག་མི་བཟོད་པ་དེ་དག་ནི་གསུངས་ཤིག །དགེ་འདུན་གྱིས་
བཟོད་ཅིང་གནང་བའི་གནས་ཐམས་ཅད་ལེགས་པ། ནང་འཚམས་དང་ཕྱི་རོལ་ཉེ་འཁོར་
འདོམ་གང་དང་བཅས་པ་འདི་དགེ་འདུན་གྱི་བསྙེན་པར་རྫོགས་པའི་འཕྲིན་ལས་ཀྱི་
གནས་སུ་(༡༢བ)བློ་མཐུན་པར་བགྱིས་ཏེ། འདི་ལྟར་ཅི་ཡང་མི་གསུངས་པ་དེ་དེ་བཞིན་

དུ་འཛིན་ཏོ། །དེ་ནས་ལས་བྱེད་པའི། མཁན་པོ་མིང་འདི་ཞེས་བགྱི་བས་གསང་སྟེ་སྟོན་པར་
གསོལ་བ་བཏབ་པའི་དགེ་སློང་དེ་གང་ཡིན། གསང་སྟོན་གྱིས་བདག་མིང་འདི་ཞེས་
བྱའོ། །ཞེས་བརྗོད། ལས་བྱེད་པས། མིང་འདི་ཞེས་བྱ་བ་ཁྱོད། མཁན་པོ་མིང་འདི་ཞེས་བགྱི་
བས། ཚེ་དང་ལྡན་པ་མིང་འདི་ཞེས་བགྱི་བ་ལ་གསང་སྟེ་སྟོན་པ་སྤྲོའམ། ཞེས་དྲིས། གསང་
སྟོན་གྱིས། སྤྲོ་ལགས། ཞེས་བརྗོད། གསང་སྟོན་བསྐོ་བའི་ལས་ལ་ཐུགས་གཏད་པར་ཞུ།
དགེ་འདུན་བཙུན་པ་རྣམས་གསན་དུ་གསོལ། གནས་བརྟན་འདུལ་འཛིན་པ་དགེ་སློང་
འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་མིང་འདི་ཞེས་བགྱི་བ་ལ་
གསང་སྟེ་སྟོན་པར་སྤྲོ་ན་གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་དེ་དགེ་འདུན་
གྱིས་གནང་བར་མཛོད་ཅིག་དང༌། དགེ་སློང་མིང་འདི་ཞེས་བགྱི་བ་འདི། མཁན་པོ་མིང་
འདི་ཞེས་བགྱི་བས། ཡང་འདི་ཞེས་བགྱི་བ་ལ་གསང་སྟེ་སྟོན་ཏོ། །འདི་ནི་གསོལ་
བའོ། །དེ་ནས་གསང་སྟོན་གྱིས་བསྒྲུབ་བྱའི་གནས་སུ་ཕྱིན་བདག་ལ་ཕྱག་གསུམ་འཚལ་དུ་བཅུག །མདུན་དུ་ཙོག་
བུར་ཐལ་མོ་སྦྱར་ཏེ་འདུག་པ་ལ། འདི་སྐད་ཅེས། ཁྱོད་བསྙེན་པར་རྫོགས་པར་འདོད་པ་འདུག །
བསྙེན་རྫོགས་ཀྱི་སྡོམ་པ་འདི་དངོས་པོ་ཁྱད་པར་ཅན་སེངྒེ་དཀར་མོའི་འོ་མ་ལ་སྣོད་ཁྱད་
པར་ཅན་དགོས་པ་བཞིན་དུ། རྒྱུད་བར་ཆད་དང་མི་ལྡན་པ་ཅིག་དགོས། དེ་ཡོད་མེད་
དྲིས་པས་ཤེས་པ་ཡིན་པ་ལ། ཚེ་དང་ལྡན་པ་ཁྱོད་(༡༣ན)རྣམས་ཉོན་ཅིག །འདི་ནི་ཁྱོད་
ཀྱི་བདེན་པའི་དུས། འདི་ནི་ཁྱོད་ཀྱི་བྱུང་བའི་དུས་ཏེ། ཁོ་བོས་ཁྱོད་ལ་ཅུང་ཟད་འདྲི་
ཡིས། ཁྱེད་མ་འཛེམས་པར་བྱོས་ལ། ཡིན་པ་ལ་ཡིན་ཞེས་སྨོས་ཤིག །མ་ཡིན་པ་ལ་མ་
ཡིན་ཞེས་ལན་ཐོབ་ཅིག ཁྱོད་སྐྱེས་པ་ཡིན་ནམ། སྐྱེས་པའི་དབང་པོ་དང་ལྡན་ནམ། ལོ་
ཉི་ཤུ་ལོན་ནམ། ཆོས་གོས་གསུམ་དང་ལྷུང་བཟེད་ཀྱང་ཚང་ངམ། ཁྱོད་ཀྱི་ཕ་མ་གསོན་
ནམ། གསོན་ཟེར་ན། ཕ་མས་གནང་ངམ། བྲན་མ་ཡིན་ནམ། བརྐུས་པ་མ་ཡིན་ནམ།

རྙེད་བཙོན་མ་ཡིན་ནམ། རྩོད་པ་ཅན་མ་ཡིན་ནམ། བཙོང་བ་མ་ཡིན་ནམ། རྒྱལ་པོས་
བཀྲམ་པ་མ་ཡིན་ནམ། རྒྱལ་པོ་ལ་བསྡིགས་པ་མ་ཡིན་ནམ། རྒྱལ་པོ་ལ་གནོད་པའི་
ལས་བྱས་པ་མ་ཡིན་ནམ། རྒྱལ་པོ་ལ་གནོད་པའི་ལས་བྱས་སམ་བྱེད་དུ་བཅུག་པ་མ་
ཡིན་ནམ། ཆོམ་རྐུན་པར་གྲགས་པ་མ་ཡིན་ནམ། ཟ་མ་མ་ཡིན་ནམ། མ་ནིང་མ་ཡིན་
ནམ། དགེ་སློང་མ་སུན་ཕྱུང་བ་མ་ཡིན་ནམ། རྐུ་ཐབས་སུ་གནས་པ་མ་ཡིན་ནམ། ཐ་
དད་དུ་གནས་པ་མ་ཡིན་ནམ། གནས་པར་མི་བྱ་བ་མ་ཡིན་ནམ། མུ་སྟེགས་ཅན་མ་ཡིན་
ནམ། མུ་སྟེགས་ཅན་ཞུགས་པ་མ་ཡིན་ནམ། ཕ་བསད་པ་མ་ཡིན་ནམ། མ་བསད་པ་མ་
ཡིན་ནམ། དགྲ་བཅོམ་པ་བསད་པ་མ་ཡིན་ནམ། དགེ་འདུན་གྱི་དབྱེན་བྱས་པ་མ་ཡིན་
ནམ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་བྱུང་བ་མ་ཡིན་ནམ། སྤྲུལ་པ་མ་
ཡིན་ནམ།(༡༣བ)དུད་འགྲོ་མ་ཡིན་ནམ། ཁྱོད་ལ་ལ་ལའི་བུ་ལོན་མང་ཡང་རུང་ཉུང་
ཡང་རུང་ཅུང་ཟད་ཆགས་པ་མེད་དམ། སྔོན་རབ་ཏུ་བྱུང་བ་མ་ཡིན་ནམ། དེའི་ཡན་ལ། མ་
ཡིན་ལགས། ཞེས་ལན་བཏབ། ཇི་ལྟར་ཁྱོད་ད་ལྟར་རབ་ཏུ་བྱུང་བ་ཡིན་ནམ། ཁྱོད་ཀྱིས་
ཚངས་པར་སྤྱོད་པ་ལེགས་པར་སྤྱད་དམ། ཁྱོད་ཀྱི་མིང་ཅི། ཁྱོད་ཀྱི་མཁན་པོའི་མིང་ཅི།
ཞེས་འདྲི། བདག་མིང་འདི་ཞེས་བགྱིའོ། །བདག་གི་མཁན་པོའི་དོན་གྱི་སླད་དུ་མཚན་
སྨོས་ཏེ་མིང་འདི་ཞེས་བྱའོ། །ཞེས་པའི་བར་མའི་མཁན་པོའི་མཚན་སྨོས་ཏེ། འདི་རྣམས་ཀྱི་ལན་མཇུག་ཏུ་
ཕྱོགས་གཅིག་ཏུ་བཏབས་ཆོག་པའི་ལུས་ལ་ཡོད་མེད་སེམས་པར་མཛོད་ཅིག །ཚེ་དང་ལྡན་པ་ཁྱོད་ཉོན་ཅིག །
མི་རྣམས་ཀྱི་ལུས་ལ་ལུས་ཀྱི་ནད་རྣམས་འདི་ལྟ་བུ་འདི་དག་འབྱུང་བ་འདི་ལྟ་སྟེ། མཛེས་
དང་། འབྲས་དང་། ཕོལ་མིག་དང་། འབྲུམ་ཕྲན་དང་། ཤ་བཀྲ་དང་། ཁྱི་རྔོ་དང་།
གཡའ་བ་དང་། གློག་པ་དང་། རྐང་ཤུ་དང༌། རྐེ་མན་ད་དང་། སྐེམ་པ་དང༌། བརྗེད་བྱེད་
དང་། བཀྲེས་རྡབ་དང་། སྐྱ་སྦབ་དང་། རྐང་པ་བ་དང་། མཚན་པར་རྡོལ་བ་དང་།

རིམས་ནད་དང་། རིམས་དྲུག་པོ་དང་། ཉིན་གཅིག་པ་དང་། ཉིན་གཉིས་པ་དང་། ཉིན་
གསུམ་པ་དང་། ཉིན་བཞི་པ་དང་། འདུས་པ་དང་། རིམས་ཉིན་རེ་བ་དང་། རྟག་པའི་
རིམས་དང་། རིམས་ལྡང་དུབ་པ་དང༌། ཤུ་བ་དང༌། གཡན་པ་དང༌། སྐྱེགས་བུ་དང༌།
ལུད༌པ་དང༌། དབུགས་མི་བདེ་བ་དང། ལྷོག་པ་དང་། ཡན་(༡༤ན)ལག་ཏུ་ཟུག་པ་དང་།
སྐྲན་པ་དང་། ཁྲག་ནད་དང་། འཁྲིས་ནད་དང་། གཞང་འབྲུམ་དང་། སྐྱུགས་བྲོ་བ་དང་།
ཆུ་འགག་པ་དང་། ངལ་བ་དང་། ཁྲུས་ཚང་བ་དང་། རྩིབ་ལོགས་ཚ་བ་དང་། རུས་པ་ལ་
ཟུག་པ་སྟེ། ལུས་ཀྱི་ནད་རྣམས་འདི་ལྟ་བུ་འདི་དག་ལས་གང་ཡང་རུང་བ་དང༌། འདི་ལྟ་
བུ་གཞན་དག་ཀྱང་ཁྱོད་ཀྱི་ལུས་ལ་མེད་དམ། དེ་མ་མཆིས། ཞེས་བརྗོད་དེ། ཚེ་དང་ལྡན་པ་
ཁྱོད་ཉོན་ཅིག ཁྱོད་ལ་ངས་ད་ལྟ་གང་དྲིས་པ་དེ་དགེ་འདུན་གྱི་དབུས་སུ་ཡང་གྲོགས་
ཚངས་པར་མཚུངས་པར་སྤྱོད་པ་རྣམས་ཁྱོད་ལ་འདྲི་ཡིས། དེར་ཡང་ཁྱོད་ཀྱིས་མ་འཛེམ་
པར་བྱོས་ལ། ཡིན་པ་ལ་ཡིན་ཞེས། མ་ཡིན་པ་ལ་མ་ཡིན་ཞེས་ལན་ཐོབ་ཅིག ཁྱོད་མ་
བོས་ཀྱི་བར་དུ་མ་འོངས་པར་སྡོད་ཅིག །ཅེས་བརྗོད་ལ་རང་ཉིད་དགེ་འདུན་གྱི་མདུན་དུ་ཕྱག་གསུམ་
བྱས་འགྲེང་སྟེ་འདུད་པ་དང་བཅས་པས་ན། དགེ་འདུན་བཙུན་པ་རྣམས་གསན་དུ་གསོལ། བདག་
གི་མཁན་པོ་མིང་འདི་ཞེས་བགྱི་བས། མིང་འདི་ཞེས་བགྱི་བ་ལས། བར་ཆད་ཀྱི་ཆོས་
རྣམས་གསང་སྟེ་རྗེས་སུ་བསྟན་ན། དེ་ཡང་བར་ཆད་ཀྱི་ཆོས་རྣམས་ཡོངས་སུ་དག་གོ །
ཞེས་ཁོ་ན་ཉིད་མཆིས་ན་ཅི་མཆིས་ཞིག་གམ། ཞེས་བརྗོད་དེ་དགེ་འདུན་ཐམས་ཅད་ཀྱིས། གལ་ཏེ་
ཡོངས་སུ་དག་ནའོ། །ཞེས་བརྗོད། དེ་ནས་བསྒྲུབ་བྱའི་གནས་སུ་ཕྱིན་ཏེ། དགེ་འདུན་གྱིས་གནང་
གི་ཤོག་ཅིག །བྱས་ལ་གདིང་བའི་སྟེང་ནས་མཇུག་ཡོན་གྱི་ཕྱག་གསུམ་བྱེད་དུ་བཅུག །རང་ཉིད་གྲལ་དུ་
འཁོད་(༡༤བ)པར་བྱའོ། །དེ་ནས་ལས་བྱེད་པའི་སྒྲུབ་བྱ་དེ་སྟོན་པ་ལ་ཕྱག་གསུམ་འཚལ་
དུ་བཅུག །དགེ་འདུན་ལ་གསོལ་བ་འདེབས་པའི་དོན་དུ་ཕྱག་གསུམ། བར་ཆད་འདྲི་

བའི་དོན་དུ་ཕྱག་གསུམ། ལས་བརྗོད་པའི་དོན་དུ་ཕྱག་གསུམ། རང་ལ་སློབ་དཔོན་ཞུ་
བའི་དོན་དུ་ཕྱག་གསུམ་འཚལ་དུ་བཅུག །མདུན་དུ་ཙོག་པུར་ཐལ་མོ་སྦྱར་འདུག་པ་ལ་
འདི་སྐད་ཅེས། འདུལ་བ་ལ་ལས་རིགས་བཞི་ཡོད་པའི་ནང་ནས། སྦྱིན་པའི་ལས་ལ་
གསོལ་བ་ཐོབ། བསྐོ་བའི་ལས་ལ་སྤྲོ་བ་དྲིས་བྱ་བ་ཡིན་པའི། བསྙེན་རྫོགས་ཀྱི་ལས་
འདི་ཡང་སྦྱིན་པའི་ལས་ཡིན་པས་གསོལ་བ་འདེབས་དགོས། དེ་ཡང་དགེ་འདུན་ཁྱད་
པར་གསུམ་ལྡན་ལ་གསོལ་བ་འདེབས་དགོས་པའི། གྲངས་ཚང་བ་ནི་ཡུལ་དབུས་སུ་
བཅུ་ཚོགས་དང་། མཐའ་ཁོབས་སུ་ལྔ་ཚོགས་དགོས་ན་དེ་ཡང་ཚང༌། ཁ་སྐོང་གི་ཆོས་
དང་ལྡན་པ་དགོས་ན་དེ་ཡང་ཚང༌། ལྟུང་མཐུན་བྱིན་གྱིས་རླབས་པ་ཐམས་ཅད་ཚང་མི་
མཐུན་པ་གཉིས་དང་བྲལ་བ་དགོས་ན་དེ་ཡང་ཚང༌། འདུ་བར་འོས་པ་ཐམས་ཅད་
འདུས་ཤིང། འདུས་པ་རྣམས་ཅང་མི་གསུང་བར་གནང་བས་ཆོས་གསུམ་ལྡན་དང༌།
གསོལ་བ་གདབ་པའི་དོན་ཡང་ཆོ་གའི་ཟུར་ལྔ་ཡོད་པ་ལས། བདག་བསྙེན་པར་རྫོགས་
པར་མཛད་དུ་གསོལ། ཞེས་པ་རྫོགས་པ་ནི་གནོད་འཚེ་ཐམས་ཅད་དང་བྲལ་ཞིང་།
ཡོན་ཏན་མ་ལུས་པ་དང་ལྡན་པ་རྒྱུད་རྣམ་པར་དག་པ་ཡིན་ལ། བསྙེན་པ་ནི་བསམ་སྦྱོར་
གཉིས་ཀྱིས་ཉེ་བར་གྱུར་པའི་དངོས་པོ་དེ་བདག་ལ་སྒྲུབ་ཏུ་གསོལ་བྱ་བའི་(༡༥ན)དོན་
ཡིན། བདག་དྲང་དུ་གསོལ་ཞེས་པ་ཚུལ་འཆལ་གྱི་འདམ་ལས་སྐམ་སར་དྲང་དུ་གསོལ་
བྱ་བ་ཡིན་རྗེས་སུ་བཟུང་དུ་གསོལ་ཞེས་སྡོམ་པ་མ་ཡིན་པ་ལས་སྡོམ་པའི་ཚོགས་ཀྱི་
རྗེས་སུ་བཟུང་དུ་གསོལ་ཞེས་བྱ་བ་ཡིན། བསྟན་དུ་གསོལ་ཞེས་པ་འཁོར་བ་སྤངས་
ཏེ། ཐར་པའི་ལམ་བསྟན་དུ་གསོལ་བྱ་བ་ཡིན། ཐུགས་བརྩེ་བ་ཅན་ཞེས་པ་ཟང་ཟིང་
སོགས་ལ་དམིགས་པ་མ་ཡིན་པར་བྱམས་པ་སྙིང་རྗེས་འབའ་ཞིག་གིས་རྒྱུད་བརླན་ནས་
དངོས་པོ་ཁྱད་པར་ཅན་དེ་བསྒྲུབ་པ་ལ་སྙིང་ཉེ་བར་མཛད་དུ་གསོལ་བྱའི་དོན་ཡིན་པས།

མཁན་པོ་ལ་ངོ་ཆེན་ཞུ་སྟེ། དགེ་འདུན་གྱི་གསན་ངེས་ཤེས་པའི་ཆོ་ག་རྣམ་པར་དག་པ་
གལ་ཆེ་བས། ངེད་ཀྱི་ངག་རྫོགས་པའི་རྗེས་སུ་འདིའི་རྗེས་ཟློས་མ་ནོར་བར་མཛོད།
དགེ་འདུན་བཙུན་པ་རྣམས་གསན་དུ་གསོལ། བདག་མིང་འདི་ཞེས་བགྱི་བ་དོན་གྱིས་
སླད་དུ་མཚན་ནས་སྨོས་ཏེ་མཁན་པོ་མིང་འདི་ཞེས་བགྱི་བས། དགེ་འདུན་ལས་བསྙེན་
པར་རྫོགས་པར་འཚལ་ཏེ། བདག་མིང་འདི་ཞེས་བགྱི་བ་དོན་གྱི་སླད་དུ་མཚན་ནས་
སྨྲོས་ཏེ། མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་
གསོལ་ན། དགེ་འདུན་བཙུན་པ་རྣམས་ཀྱིས་བདག་བསྙེན་པར་རྫོགས་པ་མཛད་དུ་
གསོལ། དགེ་འདུན་བཙུན་པ་རྣམས་ཀྱིས་བདག་དྲང་དུ་གསོལ། དགེ་འདུན་བཙུན་པ་
རྣམས་ཀྱིས་བདག་རྗེས་སུ་བཟུང་དུ་གསོལ། དགེ་འདུན་བཙུན་པ་རྣམས་ཀྱིས་བདག་
ལ་(༡༥བ)བསྟན་དུ་གསོལ། ཐུགས་བརྩེ་བ་ཅན་དགེ་འདུན་བཙུན་པ་རྣམས་ཀྱིས་ཐུགས་
བརྩེ་བའི་སླད་དུ་བདག་ལ་ཐུགས་བརྩེ་བར་མཛད་དུ་གསོལ། ཞེས་ལན་གསུམ་བརྗོད།
དགེ་འདུན་ཐུགས་ཡིད་ཆེ་བའི་དོན་དུ་ནང་དུ་བར་ཆད་དྲིས་པ་ནི་ལས་བྱེད་པའི། དགེ་
འདུན་རྣམས་སྤྱོད་ལམ་བསྟུན་ནས་བར་ཆད་འདྲི་བའི་གསོལ་བའི་ལས་ལ་ཐུགས་
གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ། མིང་འདི་ཞེས་བགྱི་བ་ལ་
འདི། མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་འཚལ་
ཏེ། མིང་འདི་ཞེས་བགྱི་བ་འདི། མཁན་པོ་མིང་འདི་ཞེས་བགྱི་བས་དགེ་འདུན་ལས་
བསྙེན་པར་རྫོགས་པར་གསོལ་ན། གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་
དགེ་འདུན་གྱིས་གནང་བ་མཛོད་ཅིག །བདག་གིས་དགེ་འདུན་གྱི་ནང་དུ་མཁན་པོ་མིང་
འདི་ཞེས་བགྱི་བས། མིང་འདི་ཞེས་བགྱི་བ་ལ་བར་ཆད་ཀྱི་ཆོས་རྣམས་དྲི་བར་བྱའོ། །
འདི་ནི་གསོལ་བའོ། །ཞེས་བརྗོད་ལ། དེ་ནས། ཁྱོད་བསྙེན་པར་རྫོགས་པ་ལ་བར་ཆད་

ཀྱི་ཆོས་དང་མི་ལྡན་པ་ཅིག་དགོས། དེ་ཡང་གསང་སྟོན་གྱིས་ལྐོག་ཏུ་དྲིས་པས་ཤེས་
མོད་ཀྱང་། བར་ཆད་གློ་བུར་དུ་སྐྱེས་པའང་སྲིད། སྔར་མ་དྲན་པ་དྲན་པའང་སྲིད། གཙོ་
བོར་དགེ་འདུན་ཐུགས་ཡིད་ཆེས་པའི་དོན་དུ་དགེ་འདུན་གྱིས་དབུས་སུ་ཡང་འདྲི་བར་
གསུངས་པའི། ཡོད་མེད་བརྟགས་ནས་ཇི་ལྟར་བཞིན་དུ་ལན་མཛོད་ཅིག །ཚེ་དང་ལྡན་
པ་ཁྱོད་ཉོན་ཅིག །འདི་ནི་ཁྱོད་ཀྱི་བདེན་པའི་དུས། ཞེས་པ་ནས། འདི་ལྟ་བུ་གཞན་དག་
(༡༦ན)ཀྱང་ཁྱོད་ཀྱི་ལུས་ལ་མེད་དམ། དེས་མ་མཆིས་ཞེས་བརྗོད། ཅེས་པའི་བར་གསང་
སྟོན་གྱི་སྐབས་བཞིན་ནོ། །དེ་ཡན་ཆད་ཀྱིས་སྦྱོར་བ་གྲུབ། །དྷ་ནོས་
གཉིས་པ་དངོས་གཞི་ནི། ལུང་མ་མོ་ལས། སངས་རྒྱས་ཆོས་དང་དགེ་འདུན་
དང་། །མཁན་པོ་སློབ་དཔོན་བསྙེན་རྫོགས་འདོད། །ཡོ་བྱད་ཡོངས་སུ་དག་པ་དང་། །
གསོལ་དང་ལས་ནི་མངོན་སུམ་མོ། །ཞེས་མངོན་གྱུར་བཅུ་ཚང་བ་ལས། བསྙེན་རྫོགས་
ཀྱི་སྡོམ་པ་སྐྱེ་བར་གསུངས་པས། སངས་རྒྱས་མངོན་གྱུར་པ་ནི་སྟོན་པའི་སྐུ་གཟུགས་
རབ་གནས་ལེགས་པར་ཆགས་པ་གཅིག་དཔང་པོའི་ཚུལ་དུ་བཞུགས་དགོས་ན། སྐུ་
གཟུགས་ཁྱད་པར་ཅན་བཞུགས་པ་འདི་ཚང་། ལུང་གི་ཆོས་ལ་ལས་ཀྱི་ཆོ་ག་མ་ཉམས་
པ་ཡོད་པ་དང་། རྟོགས་པའི་ཆོས་འགོག་ལམ་གྱི་བདེན་པ་འཕགས་རྒྱུད་ལ་མངའ་ཞིང་།
མཁན་སློབ་ཀྱི་རྒྱུད་ལ་ཡང་བསླབ་པ་གསུམ་གྱིས་བསྡུས་པ་མངའ་བས་ན་ཆོས་དཀོན་
མཆོག་ཚང༌། དགེ་འདུན་གྲངས་ཚང་བ་ཁ་སྐོང་གི་ཆོས་དང་ལྡན་པ་མི་མཐུན་པ་གཉིས་
དང་བྲལ་བ་དགོས་པས་ན་དེ་ཡང་ལེགས་པར་ཚང་། མཁན་པོ་བརྟན་མཁས་ཀྱི་ཡོན་
ཏན་གཉིས་དང་ལྡན་པ་གསང་སྟོན་ལྐོག་ཏུ་བར་ཆད་དྲིས་པའི་ཆོ་ག་ལ་མཁས་པ། འགྲོ་
བ་བཞི་དང་བྲལ་བ། སློབ་དཔོན་ཁ་སྐོང་འོས་ཤིང་དགེ་འདུན་གྱི་དབུས་སུ་ཆོ་ག་ལེགས་
པར་བརྡ་སྤྲོད་ནུས་པ་ཅིག་དགོས་པ་རྣམས་ཀྱང་ལེགས་པར་(༡༦བ)ཚང་། བསྙེན་པར་

རྫོགས་པར་འདོད་པ་མངོན་དུ་གྱུར་པ་ནི་ཁྱོད་རང་ལ་ཟེར་བ་ཡིན་པས་དེ་ལ་ལུས་དང་
བསམ་པའི་རྟེན་གཉིས་ལས་ལུས་ཀྱི་རྟེན་གླིང་གསུམ་གང་དུ་སྐྱེས་ཤིང་སྐྱེས་པའི་མཚན་
དང་ལྡན་པ། དགེ་ཚུལ་ཡན་ཆད་ལེགས་པར་ཐོབ་ཅིང་རྒྱུད་ལ་ལྡན་པ། དངོས་དང་
བསམ་པའི་སྒོས་ལུས་ནར་སོན་པ། རྒྱུ་ཚོགས་དུ་མ་ཚང་བ་དགོས་ན་དེ་ཡང་ཚང་།
བསམ་པའི་རྟེན་ལ་མང་དུ་ཡོད་ཀྱང༌། གཙོ་བོར་ངེས་འབྱུང་གི་ཚུལ་ཁྲིམས་རྣམ་དག་
ཡིན་པས་མྱང་འདས་ཀྱི་བསམ་པ་བརྟན་པོས་ཟིན་པ་ནི་འཁོར་བའི་ཉེས་དམིགས་
བསམ་པས་འཁོར་བ་མཐའ་དག་སྡུག་བསྔལ་གྱི་རང་བཞིན་ཏུ་ཤེས་ཏེ། དེ་ལས་ཐར་
པའི་སངས་རྒྱས་ཀྱི་གོ་འཕང་སྒྲུབ་དགོས། དེའི་ཕྱིར་དུ་བསྙེན་རྫོགས་ཀྱི་སྡོམ་པ་བླངས་
ལ་ཇི་སྲིད་མ་ཤིའི་བར་དུ་བསྲུང་སྙམ་པའི་ངེས་འབྱུང་གི་བསམ་པ་ཁྱད་པར་ཅན་བསྐྱེད་
པར་མཛོད། རྒྱུའི་ཀུན་སློང་ཡང་སྙིང་ཐག་པ་ནས་སྡོམ་པ་ལེན་པར་འདོད་པ། དངོས་
གཞིའི་དུས་སུ་ཐོབ་པའི་དུས་ཤེས་པ་ལྔ་དང་བྲལ་བ་དགོས་ན་དེ་རྣམས་ཀྱང་ཚང་རུང་དུ་
ཡོད། ཡོ་བྱད་མངོན་གྱུར་པ་ཆོས་གོས་རྣམ་གསུམ། གདིང་བ་ལྷུང་བཟེད་ཆུ་ཚགས་དང་
བཅས་པ་མཁན་པོའི་གསུང་གིས་བྱིན་གྱིས་བརླབས་ཤིང་གནང་བ་དགོས་ན་དེ་ཡང་
ཚང༌། ཡོངས་སུ་དག་པ་མངོན་དུ་གྱུར་པ་ཕྱི་ནང་གཉིས་ཀར་བར་ཆད་དྲིས་ཤིང་མེད་
པར་ལན་བཏབ་པས་ཚང་། གསོལ་བ་མངོན་དུ་གྱུར་པ་དགེ་འདུན་ཁྱད་པར་གསུམ་
ལྡན་ལ་ལན་གསུམ་གསོལ་བ་(༡༧ན)བཏབ་པས་ཚང་། ལས་མངོན་དུ་གྱུར་པ་གསོལ་
བ་དང་བཞིའི་ལས་ཚང་ལ་མ་ནོར་མ་འཁྲུགས་པ། ད་ལྟ་ཉིད་དུ་བྱེད་པ་ཁྱེད་རང་དཀོན་
མཆོག་གསུམ་རྟེན་བཅས་མཁན་སློབ་དགེ་འདུན་དང་བཅས་པ་ལ་མོས་གུས་ཁྱད་པར་
ཅན་བསྐྱེད། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་
པར་བྱ། དེའི་ཕྱིར་དུ་བསྙེན་རྫོགས་ཀྱི་སྡོམ་པ་བླང་ནས་བསྲུང་སྙམ་པའི་ངེས་འབྱུང་

དགེ་སེམས་དུང་དུང་བསྐྱེད་པར་མཛོད། རྗེས་ཟློས་མི་འཚལ། དེ་ནས་བསྒྲུབ་བྱ་ཕ་གུ་
དང་རྩྭའི་སྟེང་དུ་ཙོག་པུར་འདུག་ཏུ་བཅུག་པ་འདི་སྐད་ཅེས། དགེ་འདུན་རྣམས་སྤྱོད་
ལམ་བསྟུན་ནས་གསོལ་བའི་ལས་ལ་ཐུགས་གཏད་པར་ཞུ་ཞིང་ཆད་ལྷག་བྱུང་ན་གསོ་
བར་ཞུ། དགེ་འདུན་བཙུན་པ་རྣམས་གསན་དུ་གསོལ། མིང་འདིའི་ཞེས་བགྱི་བ། མཁན་
པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་འཚལ་ན།
ཞེས་བགྱི་བ། མཁན་པོ་མིང་འདི་ཞེས་བགྱི་བས། དགེ་འདུན་ལས་བསྙེན་པར་རྫོགས་
པར་གསོལ་ཏེ། སྐྱེས་པའང་ལགས། སྐྱེས་པའི་དབང་པོ་དང་ལྡན། ལོ་ཉི་ཤུ་ཡང་ལོན།
འདིའི་ཆོས་གོས་གསུམ་དང་ལྷུང་བཟེད་ཀྱང་ཚང་། བར་ཆད་ཀྱི་ཆོས་རྣམས་ཀྱང་ཡོངས་
སུ་དག་གོ །ཞེས་ཁོ་ན་ཉིད་མཆིས་ཏེ། མིང་འདི་ཞེས་བགྱི་བ་མཁན་པོ་མིང་འདི་ཞེས་
བགྱི་བས། དགེ་འདུན་ལས་བསྙེན་པར་རྫོགས་པར་གསོལ་ནས་གལ་ཏེ་དགེ་འདུན་
གྱིས་དུས་ལ་བབ་ཅིང་བཟོད་ན་དགེ་(༡༧བ)འདུན་གྱིས་གནང་བར་མཛོད་ཅིག་དང་།
མིང་འདི་
དགེ་འདུན་གྱིས་མིང་འདི་ཞེས་བགྱི་བ། མཁན་པོ་མིང་འདི་ཞེས་བགྱི་བས་བསྙེན་པར་
རྫོགས་པར་མཛོད། འདི་ནི་གསོལ་བའོ། །གསོལ་བའི་ལས་གྲུབ། བརྗོད་པ་དང་པོའི་
ལས་ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་གསན་དུ་གསོལ། མིང་འདི་
ཞེས་བགྱི་བ། མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་
པར་འཚལ་ན། མིང་འདི་ཞེས་བགྱི་བ། མཁན་པོ་མིང་འདི་ཞེས་བགྱི་བས། དགེ་འདུན་
ལས་བསྙེན་པར་རྫོགས་པར་གསོལ་ཏེ། སྐྱེས་པ་ཡང་ལགས། སྐྱེས་པའི་དབང་པོ་དང་
ལྡན། ལོ་ཉི་ཤུ་ཡང་ལོན། འདིའི་ཆོས་གོས་གསུམ་ལྷུང་བཟེད་ཀྱང་ཚང་། བར་ཆད་ཀྱི་
ཆོས་རྣམས་ཀྱང་ཡོངས་སུ་དག་གོ །ཞེས་ཁོ་ན་ཉིད་མཆིས་ཏེ། མིང་འདི་ཞེས་བགྱི་བ་
འདི། མཁན་པོ་མིང་འདི་ཞེས་བགྱི་བས་དགེ་འདུན་ལས་བསྙེན་པར་རྫོགས་པར་གསོལ་

ནས་དེའི་སླད་དུ་དགེ་འདུན་གྱི་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་
བས་བསྙེན་པར་རྫོགས་པར་མཛད་ན་ཚེ་དང་ལྡན་པ་གང་དག་མིང་འདི་ཞེས་བགྱི་བ་
མཁན་པོ་མིང་འདི་ཞེས་བགྱི་བས་བསྙེན་པར་རྫོགས་པར་མཛད་ན་ཚེ་དང་ལྡན་པ་གང་
དག་མིང་འདི་ཞེས་བགྱི་བ་མཁན་པོ་མིང་འདི་ཞེས་བགྱི་བས་བསྙེན་པར་རྫོགས་པར་
མཛད་པར་བཟོད་པ་དེ་དག་ནི་ཅང་མ་གསུངས་ཤིག །གང་དག་མི་བཟོད་པ་དེ་དག་ནི་
གསུངས་ཤིག །བརྗོད་པ་དང་པོ་ཐལ། གཉིས་པའི་ལས་ལ་ཐུགས་གཏད་པར་ཞུ། བྱས་
ལ་གཉིས་པ་བྱ། །གསུམ་པའི་སྐབས་སུ་ཆོ་ག་འདི་ལ་དུམ་བུ་གསུམ་ཡོད་པ་ལས། མཆིས་
ཏེ་ཞེས་པ་ཡན་ཆད་ངོ་བོ་(༡༨ན)བརྗོད་པ། གསོལ་ནས་ཞེས་པ་ཡན་ཆད་བྱ་བ་བརྗོད་
པ། དེའི་སླད་དུ་ཞེས་པ་བྱེད་པ་བརྗོད་པ། འདིའི་སྐབས་སུ་ངེད་ཀྱི་སེ་གོལ་གྱི་སྒྲ་བྱེད་
དེའི་དུས་སུ་སྡོམ་པ་རྣམ་པར་དག་པ་སྐྱེས་སྙམ་པ་མཛོད། བྱས་ལ་གསུམ་པ་བྱེད། དེའི་དངོས་
གཞིའི་ལས་གྲུབ། མཇུག་སྡུད་ལ་ཐུགས་གཏད་པར་ཞུ། དགེ་འདུན་གྱིས་བཟོད་ཅིང་
གནང་ནས། དགེ་འདུན་གྱིས་མིང་འདི་ཞེས་བགྱི་བ། མཁན་པོ་མིང་འདི་ཞེས་བགྱི་བས་
བསྙེན་པར་རྫོགས་པར་མཛད་ལགས་ཏེ། འདི་ལྟར་ཅང་མི་གསུངས་པའི་དེ་དེ་བཞིན་དུ་
འཛིན་ཏོ། །དེ་རྣམས་ཀྱིས་དངོས་གཞིའི་ཆོ་ག་གྲུབ་པའི། །ཆོ་གའི་སྐབས་སུ་བསྒྲུབ་བྱ་
གཅིག་ལ་ཁོ་ན་ཉིད་གཉིས་ལ་ཁོང་དག །གསུམ་ལ་ཁོང་རྣམས་ཞེས་པའི་ཚིག་ཕྲད་སྦྱོར།
གསུམ་པ་མཇུག་ཆོག་གཉིས་ལས་དུས་གོ་བརྗོད་པ་ནི། དགེ་སློང་ཆེ་གེ་མོས་མཛད་
པར་ཞུ། ཞེས་བརྗོད། དགེ་སློང་དེས་ཀྱང་ཉི་མ་རྫོགས་པའི་སར་ཕྱིན་ཏེ་ཐུར་མ་སོར་
བཞིའི་གྲིབ་ཚོད་གཞལ་ལ། ཐུར་མ་དེ་ཙམ་ལ་སྐྱེས་བུ་སོར་རེ་རེ་ལ་རྐང་པ་རེའི་ཐ་སྙད་
ངེས་པར་བྱས་ཏེ། བསྒྲུབ་བྱ་ལ་ཕྱག་གསུམ་འཚལ་དུ་བཅུག་ཏེ་འདི་སྐད་ཅེས། དེ་ལྟར་
སྦྱོར་དངོས་ཀྱིས་ཁྱོད་ཀྱི་དགེ་སློང་གི་སྡོམ་པ་ཐོབ་པ་ཡིན། མཇུག་ཆོག་ལ་གཉིས་ཡོད་

པའི་དང་པོ་དུས་གོ་བརྗོད་པ་ནི། ཁྱེད་རང་ལ་གྲིབ་མ་སོར་གཅིག་ཡན་ཆད་ཀྱི་རྒན་པའི་
དགེ་སློང་རྣམས་བསྙེན་བཀུར་གྱི་གནས་ཡིན། དེ་ལས་གཞན་པ་རྣམས་བསྙེན་བཀུར་
གྱི་གནས་མ་ཡིན། བསྙེན་(༡༨བ)བཀུར་རང་གི་ངོ་བོ་གྲལ་གོང་དུ་འཇོག་པ། རྙེད་པ་
དང་པོར་འབུལ་བ་སྔོན་དུ་ཕྱག་དང་ལྡང་བ་བྱེད་པ་སོགས་ཡིན། དེ་ཡང་གང་ལས་གོ་
ཞིང་རིགས་པར་འགྱུར་བ་ནི། ད་ལོའི་ལོ་འདི་ལོ་ཆེ་གེ་མོ་ཡིན། དེ་ལ་ཡང་དེ་དག་ནི་
ལྔའོ་ཞེས་སོགས་གསུང་པ་སླར་དུས་ཚིགས་ལ་ལྔ་ལས་དགུན་གྱི་དུས་ལྟ་བུ་ཡིན། དེ་ལ་
ཡང་ཟླ་བ་འདིས་ཡར་ངོ་ཚེས་འདི། དེ་ཡང་ཉིན་མོའི་དུས་ཚོད་ཀྱི་ཚེ། དེའི་སྐྱེས་བུ་འདི་
དང་རྐང་པ་འདིའི་ཚོད་དུ་ཁྱེད་ཀྱི་དགེ་སློང་གི་སྡོམ་པ་ཐོབ་པ་ཡིན་པས་བསྙེན་བཀུར་
གྱི་གནས་རྣམས་ལ་བསྙེན་བཀུར་སྟོབས་གནས་མིན་པ་རྣམས་ཀྱིས་བསྙེན་བཀུར་བྱས་
པ་དང་དུ་ལོང་། དེ་ཐམས་ཅད་མྱང་འདས་ཀྱི་བསམ་པས་ཟིན་པ་བྱས་པས་སངས་རྒྱས་
ཀྱི་གོ་འཕང་ཐོབ་པར་འགྱུར་པའི་ཕན་ཡོན་ཡོད་པའི་ཕྱག་ལེན་ལ་ཐེབ་པར་མཛོད།
མཇུག་ཆོག་གཉིས་པ་སློབ་དཔོན་གྱིས་གསུངས་པར་འགྱུར་པའི་དེར་གསན་པར་ཞུ། དེ་
དག་ནི་ལྔའོ། དགུན་གྱི་དུས་དང་། དཔྱིད་ཀྱི་དུས་དང་། དབྱར་གྱི་དུས་དང་། དབྱར་ཐུང་
ངུའི་དུས་དང་། དབྱར་རིང་པོའི་དུས་སོ། །ཞེས་པའི་སྐབས་སུ་དུས་གོ་བརྗོད་ཚུལ་ནི།
དགུན་དུས། དཔྱིད་དུས། དབྱར་ཙམ་གྱི་དུས། དབྱར་ཐུང་ངུའི་དུས། དབྱར་རིང་པོའི་
དུས་དང་ལྔ་ལས། ཧོར་ཟླ་བ་བཅུ་པའི་ཚེས་བཅུ་དྲུག་ནས། ཧོར་ཟླ་གཉིས་པའི་ཚེས་
བཅོ་ལྔའི་བར་དགུན་དུས། དེ་ནས་དྲུག་པའི་བཅོ་ལྔའི་བར་དུ་དཔྱིད་དུས། དེ་ནས་
བདུན་པའི་བཅོ་ལྔའི་བར་དབྱར་ཙམ། བདུན་པའི་བཅུ་དྲུག་གི་ཉིན་ཞག་གཅིག་པུ་དབྱར་
(༡༩ན)ཐུང་ངུ་། དེ་ནས་བཅུ་པའི་བཅོ་ལྔའི་བར་དབྱར་རིང་པོའི་དུས་ཡིན་པའི་གང་ཡིན་
ངེས་པར་བྱས་ཏེ་བརྗོད་དགོས་སོ། ། 

དེ་ནས་ལས་བྱེད་པ་གཉིས་པ་གདམས་ངག་བརྗོད་པ་ནི། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་
མཁྱེན་ཅིང་གཟིགས་པ་དེས་དེ་ལྟར་རབ་ཏུ་བྱུང་ཞིང་། བསྙེན་པར་རྫོགས་པ་རྣམས་ཀྱི་
ཚངས་པ་སྤྱོད་པའི་གནས་བཞི་ལ་བརྟེན་དགོས་པར་གསུངས་ཏེ། བཞི་གང་ཞེ་ན། གོས་
ཕྱག་དར་ཁྲོད་པ། ཟས་བསོད་སྙོམས་པ། གནས་ཤིང་དྲུང་བ། སྨན་བཀུར་ཏེ་བོར་པ།
དེ་བཞི་ལ་གནས་ན། དགེ་སློང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་
བ་དང༌། བསྙེན་པར་རྫོགས་པ་དགེ་སློང་གི་ངོ་བོར་འགྱུར་རོ། །མིང་འདི་ཞེས་བགྱིས་པ་
ཁྱོད་ཇི་སྲིད་འཚོའི་བར་དུ་གནས་པ་བཞི་པོ་འདིས་འཚོ་བར་སྤྲོ་འམ། དེས་སྤྲོའོ་བྱ། བྱུང་
ཡང་ལོངས་སྤྱོད་མི་ནུས་པ་དང་། ངལ་ཞིང་དུབ་པའི་མཐའ་སྤངས་པ། འདིར་འབད་པའི་
རྩོལ་མེད་དུ་རྙེད་ན་དེ་ཡང་དར་ལ་སོགས་པ་དང་། འབྲས་ཆན་ལ་སོགས་པ་དང་། ཁང་
པ་བརྩེགས་པ་ལ་སོགས་པ་དང༌། ཞུན་མར་ལ་སོགས་པ་དགེ་འདུན་ནམ་གང་ཟག་
ལས་རྙེད་ན་དེ་ཡང་ཁྱོད་ཀྱིས་ལོང་ལ་ཚོད་ཟིན་པར་གྱིས་ཤིག །ཇི་ལྟར་ཁྱོད་གནས་འདི་
ལྟ་བུ་དམ་བཅའ་འམ། དེས་དམ་བཅའ་ལགས་བྱ།  
བསྲུང་བྱ་ཚུལ་ཁྲིམས་(༡༩བ)རྣམ་དག་ལ་གདམས་པ་ནི། བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར། ཞེས་པ་ནས། མཁྱེན་ཅིང་གཟིགས་པ་
དེས་དེར་རབ་ཏུ་བྱུང་བ་ལ་བསྙེན་པར་རྫོགས་པའི་དགེ་སློང་གི་ལྟུང་བར་གྱུར་པའི་ཆོས་
བཞི་གསུངས་ཏེ། བཞི་གང་ཞེ་ན། སྲོག་གཅོད་པ། མ་བྱིན་པར་ལེན་པ། མི་ཚངས་
པར་སྤྱོད་པ། རྫུན་དུ་སྨྲ་བ་བཞི་སྤོངས་དགོས་པར་གསུངས་པས་ཇི་ལྟར་ཁྱོད་གནས་
འདི་ལྟ་བུ་ལ་མི་སྤྱོད་དམ། དེས་མི་སྤྱོད་ལགས་བྱ། ཡང་བཅོམ་ལྡན་འདས། ཞེས་པ་
ནས། གཟིགས་པ་དེས་དེ་ལྟར་རབ་ཏུ་བྱུང་བ་དང་། བསྙེན་པར་རྫོགས་པ་ལ་དགེ་སྦྱོང་

དུ་བྱེད་པའི་ཆོས་བཞི་བསྲུང་ཏེ། བཞི་གང་ཞེ་ན། གཤེ་ཡང་སླར་མི་གཤེ །ཁྲོས་ཡང་
སླར་མི་ཁྲོ། བརྡེགས་ཀྱང་སླར་མི་བརྡེགས། མཚང་བྲུས་ཀྱང་སླར་མཚངས་མི་འབྲུ་བ་
དེས་ཇི་ལྟར་ཁྱོད་གནས་འདི་ལྟ་བུ་ལ་སྤྱོད་དམ། དེས་སྤྱོད་ལགས། ཞེས་བརྗོད། དེ་
དག་ནི་ཁོ་བོས་ཁྱོད་ལ་བསླབ་པའི་གཞི་ཆེ་ལོང་རགས་རིམ་ཙམ་ཞིག་བརྗོད་པ་ཡིན་
གྱིས། རྒྱས་པར་ནི་རང་གི་འདུལ་བའི་སྡེ་སྣོད་སོགས་དང་ཟླ་བ་ཕྱེད་ཕྱེད་ཅིང་སོ་སོར་ཐར་
པའི་མདོ་འདོན་པ་ལས་ཀྱང་ཤེས་པར་བྱ་དགོས།  
མདོར་ན་དོན་ཧྲིལ་གྱི་དྲིལ་ན། བསྙེན་པར་རྫོགས་ནས་ལོ་བརྒྱ་ལོན་པའི་དགེ་
སློང་གིས༌གང༌ལ༌བསླབ་པར་བྱ་བ་དེ་ལ། དེ་རིང་བསྙེན་པར་རྫོགས་པའི་དགེ་སློང་
གིས་ཀྱང་སློབ། དེ་རིང་གི་བསྙེན་པར་རྫོགས་པའི་དགེ་སློང་གིས་གང་ལ་བསླབ་པར་བྱ་
བ་དེ་ལ། བསྙེན་(༢༠་ན)པར་རྫོགས་ནས་ལོ་བརྒྱ་ལོན་པའི་དགེ་སློང་གིས་ཀྱང་བསླབ་
དགོས་པའི་དེ་ཐུགས་ལ་གཞག་ནས་ཕྱག་ལེན་ལ་ཐེབ་པར་མཛོད། ཁྱོད་ཀྱི་དགེ་སློང་གི་
སྡོམ་པ་ཐོབ་པ་དེ། མཁན་པོའི་བཀའ་དྲིན་ལས་བྱུང་བ་ཡིན་ཏེ། མཁན་པོ་རང་གིས་
བགྱིས་པར་འོས་པ་རྣམས་རང་གི་བགྱིས། གཞན་ལ་བཅོལ་འོས་པ་རྣམས་གཞན་
བཅོལ་པ་ལས་གྲུབ་པ་ཡིན་པས། མཁན་པོའི་ཕྱོགས་ལ་ཡར་ཕྱག་གསུམ་འཚོལ་ལ།
མཁན་པོ་རིན་པོ་ཆེ་བཀའ་དྲིན་ཆེ་ལགས། ཞེས་བརྗོད་ཅིང་། དེ་ལྟར་བྱས་པ་དང་། དགེ་
འདུན་རྣམས་ཀྱིས་མེ་ཏོག་གཏོར། སྨོན་ལམ་བཞི་བཏབ། བསླབ་པ་གསུམ་ལྡན་སོགས་
དང་། ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། ཞེས་སོགས་ཀྱང་བརྗོད།
༈ འདུལ་པ་རྒྱ་མཚོའི་གླིང་ནས་ལེགས་བྱུང་བའི། །ཡིད་བཞིན་ནོར་འདྲའི་ཆོ་ག་
རྣམ་དག་འདི། །རྙེད་དཀའི་དལ་འབྱོར་བུམ་བཟང་ལྟ་བུ་འདི། །རྣམ་དག་ཚུལ་ཁྲིམས་
ནོར་གྱིས་གང་བར་ཤོག །ལས་ཆོག་ངག་སྒྲིགས་འདི་ཡིས་ནི། །འདོན་ཆ་གང་མིན་སེར་

གྱིས་ཕྱེ། །དཀར་དམར་སྡོམ་པ་འབྲིང་པོ་ཡིན། །དཀར་སྐྱང་ཤིན་ཏུ་བསྡུས་པའོ། །
འདུལ་བའི་ལས་ཆོག་ཉེར་མཁོ་འདི་ནི། རྗེ་བཙུན་འཇམ་དབྱངས་བཞད་པའི་རྡོ་རྗེས་
མཛད་པའོ། །མ་དཔེ་དུ་མར་མཛད་བྱང་འདི་ལྟར་ལ། ལུང་རྒྱུན་ཡང་ཡོད་འདུག་ཀྱང་།
འགའ་ཞིག་གིས་༧ཀུན་མཁྱེན་བླ་མས་འབོགས་ཆོག་ཕྱག་བཞེས་སུ་གནང་བ་མ་གཏོགས།
ཕ་བོང་ཁ་པ་འཇམ་དབྱངས་གྲགས་པས་མཛད་པ་ཡིན། ཟེར་བས་དཔྱད་པར་ཞུ།

༄༅། །ཀུན་མཁྱེན་འཇམ་དབྱངས་བཞད་པའི་འདུལ་བའི་
སྤྱི་དོན་བཞུགས་སོ། ། 
སྨད་ཆ། 
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས། །
སྤྱི་ལོ་༢༠༠༩ཟླ་བ་༤ཚེས་༢༠་བོད་རབ་བྱུང་བཅུ་བདུན་པའི་ས་གླང་
བོད་ཟླ་༣པའི་ཚེས་༡༥དུས་ཚེས་བཟང་པོར།  
༄༅། ། 《སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་》གི་
དཔེ་རྙིང་བསྡུ་སྒྲིག་དང་ལས་ཞུགས་མི་སྣའི་མཚན་ཐོ། 
བསྡུ་སྒྲིག་འགན་འཛིན་པ་གཙོ་བོ། བློ་བཟང་ལྷུན་གྲུབ། དབང་གྲགས། ཚེ་རིང་།
བསྡུ་སྒྲིག་འགན་འཛིན་པ་གཞོན་པ། བློ་བཟང་སྟོབས་བཅུ། ཕུར་བུ་ཆོས་འཕེལ། ཀགསུམ་འཚོལ་མ།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། གྲགས་པ་ཀུན་ལྡན། ཚེ་བརྟན་རྡོ་རྗེ།
བློ་བཟང་འཕགས་མཆོག །སྙན་གྲགས། བློ་བཟང་འཇིགས་མེད། ཚེ་རིང་མ།
བྱམས་པ་བརྩོན་འགྲུས། སྤེན་པ། རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད།
ལྷག་པ་སྒྲོལ་མ། བསོད་ནམས་དབྱངས་ཅན།
དེབ་འདིའི་ཞུ་དག་དང་དཀར་ཆག་སྒྲིག་མཁན། རྒྱལ་མཚན་བྱམས་པ། བློ་བཟང་འཕགས་མཆོག ། 
ལྷག་པ་སྒྲོལ་མ། 
གློག་འཕྲུལ་ཡིག་བཏགས་པ། སྤེན་པ།
པར་སྒྲིག་ལག་རྩལ་པ། ཚེ་རིང་མ།  

གངས་ཅན་ཁྱད་ནོར་དཔེ་ཚོགས།
པོད་ཕྲེང་བརྒྱ་དང་ལྔ་བཅུ་ང་དགུ
