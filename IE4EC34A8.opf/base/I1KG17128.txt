ཀུན་མཁྱེན་འཇམ་དབྱངས་བཞད་པའི་འདུལ་བའི་སྤྱི་དོན།
༼སྟོད་ཆ།༽
སེར་གཙུག་ནང་བསན་དཔེ་རྙིང་འཚོལ་བས་ཕོགས་སིག་ཁང་།

འདུལ་པའི་དཀའ་གཞས་རྣམ་པར་དཔྱད་པ་འཁྲུལ་སྤོང་
བློ་གསལ་མགུལ་རྒྱུན་ཅིན་མ་ཎིའི་ཕྲེདམདོ་
བསྩལ་བཟང་རེ་བ་།ན་སྐོར་ལས་
གཞི་སྟོད་བཞུགས་སོ། །
མཉེད་པ་པོ། ཀུར་བརྟེན་མ་དབུབར་བཞད་པ།
བསྟའ་དཔེ་ཙམ་འཚོ་བ་བསུསྐུ་ཕྱོགས་ལས་ཡང་ནས་བསྐྲུན།

འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་
བློ་གསལ་མགུལ་རྒྱན་ཙིནྡ་མ་ཎིའི་ཕྲེང་མཛེས་
བསྐལ་བཟང་རེ་བ་ཀུན་སྐོང་ལས་
གཞི་སྟོད་བཞུགས་སོ། །
མཛད་པ་བོ། ཀུན་མཁྱེན་འཇམ་དབྱངས་བཞད་བ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྐྲུན།

གླེང་གཞི། 
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང༌། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
རིག་མཛོད་བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་

དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་
རྗེས་རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།  
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། ། 
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང་། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། ། 
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་༢༠༠༩ལོའི་ཟླ་བ་༦པའི་ཚེས་༧ལ།

བསྡུ་སྒྲིག་གསལ་བཤད། 
གཞུང་འདི་མཛད་པ་པོ་ཀུན་མཁྱེན་འཇམ་དབྱངས་བཞད་པ་ངག་དབང་བརྩོན་འགྲུས་ནི་འཁྲུངས་
ཡུལ་མདོ་སྨད་ཀྱི་གནས་ཆེན་བྲག་དཀར་རྒན་གྱའི་རིང་ཞེས་པ་རུས་ཆེན་བཞིའི་ནང་ཚན་ལྡོང་ཤུལ་གྱི་
རིགས་སུ་ཡབ་འབུམ་རྒྱལ་དང་། ཡུམ་ཐར་མེ་བྱམས་གཉིས་ཀྱི་སྲས་སུ་རབ་བྱུང་བཅུ་གཅིག་པའི་ས་
བྱི་༡༦༤༨ལོར་འཁྲུངས། དགུང་ལོ་ལྔ་པར་རྒྱལ་དབང་ལྔ་པ་ཆེན་པོ་མཚོ་ཁར་མཇལ། དགུང་ལོ་བདུན་ཐོག་
རྗེ་ཉིད་ཀྱི་ཨ་ཁུ་དགེ་སློང་བསོད་ལྷུན་ནས་ཡི་གེའི་ཕྱི་མོ་ཀ་ཁ་བསླབས་པས་ཉིན་མོ་དེ་རང་ལ་མཁྱེན་
ཅིང་། རིང་པོ་མི་ཐོགས་པར་ཡི་གེ་འབྲི་ཀློག་ཀུན་ལ་བྱང་བར་གྱུར། དགུང་ལོ་བཅུ་གསུམ་ཐོག་འདུལ་
འཛིན་ཡེ་ཤེས་རྒྱ་མཚོའི་ས་ནས་རབ་བྱུང་སྡོམ་པ་བཞེས། མཚན་བློ་བཟང་རྒྱལ་མཚན་ཞེས་བཏགས།
དགུང་ལོ་ཉེར་གཅིག་ལ་དབུས་སུ་བྱོན་ནས་འབྲས་སྒོ་མང་གྲྭ་ཚང་གི་ཆོས་གྲྭར་གསར་ཞུགས་ཀྱིས་ལྕང་
སྐྱ་ཞབས་དྲུང་ངག་དབང་ཆོས་ལྡན་བསྟེན་ནས་གཞུང་ཆེན་བཀའ་པོད་ལྔར་གསན་བཞེས་མཛད། དགུང་
ལོ་ཉི་ཤུ་རྩ་ལྔའི་ཐོག་དཀའ་བཅུའི་མཚན་བཏགས་མཛད། དགུང་ལོ་ཉེར་བདུན་ཐོག་གོང་ས་ཐམས་ཅད་
མཁྱེན་པ་ངག་དབང་བློ་བཟང་རྒྱ་མཚོའི་ཞལ་སྔ་ནས་ཕོ་བྲང་པོ་ཏ་ལར་བསྙེན་རྫོགས་ཀྱི་སྡོམ་པ་བཞེས།
མཚན་ངག་དབང་བརྩོན་འགྲུས་ཞེས་སྩལ། དགུང་ལོ་ཉེར་དགུར་དཔལ་ལྡན་སྨད་རྒྱུད་གྲྭ་ཚང་དུ་ཞུགས།
དགུ་ལོ་སོ་གཉིས་ནས་དགེ་འཕེལ་རི་ཁྲོད་དུ་བཞུགས། སྒོ་མང་གི་ཡིག་ཆ་ཕལ་ཆེར་དང་། སྙན་ངག་
བསྟན་བཅོས་དབྱངས་ཅན་ཞལ་ལུང་། འཇིགས་བྱེད་ཆོས་འབྱུང་སོགས་སྔ་རྟིང་དུ་བརྩམས། དགུང་ལོ་ང་
གསུམ་ཐོག་རྒྱལ་བ་ཚངས་དབྱངས་ཀྱི་བཀའ་བཞིན་འབྲས་སྒོ་མང་གི་མཁན་པོར་ཕེབས། ལོ་རེ་གཉིས་
ལ་ཏི་ཇུ་ནང་གི་གདན་ཞུས་ལྟར་མདོ་སྨད་དུ་ཕེབས། དགུང་ལོ་རེ་གསུམ་ལ་བཀྲ་ཤིས་འཁྱིལ་གྱི་དགོན་
པ་ཕྱག་བཏབ། བཀྲ་ཤིས་འཁྱིལ་གྱི་རྒྱུད་གྲྭ་བཙུགས། ལྷ་བཟང་གི་བླ་མ་མཛད། དགུང་ལོ་དོན་བཞི་སྟེ་
ལྕགས་གླང་༡༧༢༡ལོ་ལ་སྐུ་གཤེགས། བསེ་ངག་དབང་བཀྲ་ཤིས་ལ་སོགས་པའི་བསྟན་པ་ལ་ཕན་པའི་
སློབ་མ་མང་དུ་བསྐྱངས། ༑
རྗེ་འདི་ཉིད་ཀྱིས་མདོ་སྔགས་གསུང་རབ་ཀྱི་གནད་ལས་བརྩམས་པའི་གསུང་འབུམ་ཇི་སྙེད་ཅིག་

ཡོད་པ་ལས། པོད་དང་པོར། 《རྗེ་བཙུན་འཇམ་དབྱངས་བཞད་པའི་རྣམ་ཐར་བཀའ་རྩོམ་ཚིགས་བཅད་
མ།》《ཀུན་མཁྱེན་བླ་མའི་རྣམ་ཐར་དང་བྱ་ཀ་ལན་ཏ་ལའི་དྲིས་ལན་ལ།》《རྗེའི་མནལ་ལམ་གྱི་མཆན་
འགྲེལ་རྡོ་རྗེའི་ཚིག་འགྲེལ།》《ཆོས་སྡེ་ཆེན་དགའ་ལྡན་གྱི་དཀར་ཆག།》《བསྟན་པའི་གསལ་བྱེད་ཆེན་
པོ་བོད་དུ་རིམ་གྱིས་བྱུང་བའི་ཚིགས་རེའུ་མིག་ཏུ་བཀོད་པའི་ལུང་ཚེགས་ཆུང་རྟོགས་བྱེད་གསེར་གྱི་ཉི་
མའི་འོད་ཟེར།》《བསྟན་རྩིས་རེའུ་མིག །》《བླ་མ་རྣམས་ལ་གསོལ་བ་འདེབས་ཚུལ་གྱི་སྐོར།》《སངས་
རྒྱས་བྱང་སེམས་ཡི་དམ་ཆོས་སྲུང་གི་བསྟོད་ཚོགས།》《གྲུབ་མཐའི་རྣམ་པར་གཞག་པ་འཁྲུལ་སྤོང་གདོང་
ལྔའི་སྒྲ་དབྱངས་ཀུན་མཁྱེན་ལམ་བཟང་གསལ་བའི་རིན་ཆེན་སྒྲོན་མེ།》《ཆབ་ཤོག་སྙན་དངགས་ཀྱི་སྐོར།
》《སྙན་དངགས་ཀྱི་ཚིགས་བཅད་འགའ་ཞིག །》《སྙན་དངགས་གསལ་བར་བྱེད་པའི་བསྟན་བཅོས་ཞལ་
ལུང་ཉི་མ་འབུམ་གྱི་འོད་ཟེར་ཅན།》《འཕྲིན་ཡིག་རྣམ་གཞག་བློ་གསལ་རྣ་རྒྱན་སིནྡྷུ་ཝཱ་རའི་ཕྲེང་མཛེས།
》《གཅོད་ཀྱི་གདམས་པ་གདན་ཐོག་གཅིག་ཏུ་དྲིལ་ནས་ཉམས་སུ་ལེན་ཚུལ།》《རབ་གནས་ཀྱི་ཆོ་ག་
བཀླགས་པས་དོན་གྲུབ་དགེ་ལེགས་ཀྱི་གཏེར་ཆེན་བཀྲ་ཤིས་རབ་རྒྱས།》《རབ་གནས་བཀྲ་ཤིས་སྙེ་མའི་
ཟུར་རྒྱན་དགོས་འདོད་ཀུན་སྟེར།》《མཆོད་རྟེན་བརྒྱད་ཀྱི་ཐིག་རྩ་མདོར་བསྡུས།》《ས་ཆོག །》《ཀླུ་དབང་
རྒྱལ་པོའི་བཀྲུ་བྱབས་བསྲུང་གསུམ་ལ།》,ཀླུ་དབང་གི་བསྟོད་པ་ལ།》 《གཟུང་འཇུག་འཁྲུལ་སྤོང་ཉིན་
མོར་བྱེད་པའི་སྙིང་པོ།》《གཟུངས་འབུལ་གྱི་ལྷན་ཐབས་གནོད་སྦྱིན་དང་ཚོགས་བདག་གི་འཁོར་ལོའི་
སྒྲུབ་ཐབས།》《ལེགས་སྦྱར་གཅེས་པའི་གནད་བསྡུས་མགྲིན་པའི་ལྕགས་སྒྲོག་རང་གྲོལ།》《སྡེབ་སྦྱོར་
གྱི་རྣམ་གཞག་ཉུང་ངུ་ལིང་ཚེ་དང་བཅས་པ།》《མཉམ་པའི་སྡེབ་སྦྱོར་གྱི་མཚན་ཉིད་ཉུང་ངུ་རྣམ་གསལ་
དབྱངས་ཅན་གྱི་མགུལ་རྒྱན།》《ཀ་ལཱ་པའི་ཊཱིཀ་ཆེན་ནག་པོ་འགྲོ་ཤེས།》《ལོ་ཆེན་བློ་བཟང་འོད་ཟེར་གྱི་
དྲིས་ལན།》《སྒྲ་མདོ་ཆེན་མོ་བཞི་ལས་བརྩམས་པའི་དཀའ་གནད་ཀྱི་དོགས་གཅོད་འཇམ་དབྱངས་
དགྱེས་པའི་རོལ་མོ།》《རྟགས་གསུམ་གྱི་དབྱེ་བ་མདོར་བསྡུས་བློ་གསལ་འཇུག་ངོགས་སྒྲ་རིག་མཛེས་
རྒྱན།》《བསྔོ་བ་སྨོན་ལམ་གྱི་སྐོར།》《པོད་གཉིས་པར། བླ་མའི་རྣལ་འབྱོར་དགའ་ལྡན་ལྷ་བརྒྱ་མ་
དང་འབྲེལ་བའི་དམར་ཁྲིད་ཞལ་ཤེས་དང་བཅས་ལ།》《རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་
འདུས་པའི་བསྐྱེད་རིམ་ཁྲིད་ཀྱི་ཟིན་བྲིས་རིག་འཛིན་ཡོངས་ཀྱི་གཞུང་ལམ་ལ།》《དཔལ་གསང་བ་འདུས་
པའི་རྫོགས་རིམ་ཉམས་སུ་ལེན་ཚུལ།》《དཔལ་གསང་བ་འདུས་པའི་རྫོགས་རིམ་དམར་ཁྲིད་ཀྱི་སྔོན་

འགྲོ་དངོས་གཞིའི་དམིགས་པ་དང་བཅས་པ་བླ་མའི་གསུང་རྒྱུན་བཀོད་པ།》《དཔལ་གསང་བ་འདུས་
པའི་ཟབ་ལམ་རིམ་པ་ལྔའི་དམར་ཁྲིད་ཉམས་སུ་ལེན་ཚུལ་ཁྱེར་བདེ།》《ཐོག་མཐའ་བར་དུ་དགེ་བའི་
དཔལ་གསང་བ་འདུས་པའི་བསྙེན་ཡིག་ཟུང་འཇུག་ཆར་འབེབས་དངོས་གྲུབ་ཀྱི་རྒྱ་མཚོ་རྫོགས་ལྡན་སྤྲིན་
འཕྲོ་སྐལ་བཟང་རེ་བ་ཀུན་སྐོང་།》《གསང་འདུས་ནས་བཤད་པའི་གྲུབ་ཆེན་སོ་སོའི་ལུགས་ཀྱི་མན་ངག་
ཉམས་སུ་ལེན་ཚུལ་གྱི་སྙན་བརྒྱུད།》《ཟིན་བྲིས་འགའ་ཞིག །》《བདེ་མཆོག་བསྐྱེད་རིམ་གྱི་བཤད་པའི་
ཟིན་བྲིས།》《དཔལ་རྡོ་རྗེ་འཇིགས་བྱེད་ཀྱི་རིམ་པ་དང་པོའི་ཟབ་ཁྲིད་ཐུན་མོང་མ་ཡིན་པ་རྒྱལ་བ་གཉིས་
པའི་ཞལ་ལུང་གྲུབ་པའི་དབང་ཕྱུག་ཀུན་གྱི་གཞུང་ལམ་སྐལ་བཟང་འཇུག་ངོགས།》《དཔལ་རྡོ་རྗེ་
འཇིགས་བྱེད་ཀྱི་རྫོགས་རིམ་རྣལ་འབྱོར་བཞི་རིམ་གྱི་གཅེས་པ་དྲུག་གི་དམར་ཁྲིད་རྒྱུད་དང་གྲུབ་ཆེན་གྱི་
དགོངས་རྒྱན་འཇམ་དཔལ་དབྱངས་ཀྱི་ཞལ་ལུང་སྐུ་གསུམ་གྱི་ཆར་འབེབས།》《རྡོ་རྗེ་འཇིགས་བྱེད་ཕྱག་
གཉིས་པའི་མངོན་རྟོགས་ཡིད་ལ་ཤར་སྒོམ་བྱེད་ཚུལ་གྱི་དམར་ཁྲིད་དངོས་གྲུབ་ཀྱི་འབྱུང་གནས།》《
དཔལ་རྡོ་རྗེ་འཇིགས་བྱེད་ཀྱི་རྩ་རྒྱུད་རྟོགས་པ་བདུན་པའི་རྣམ་བཤད་སྐལ་བཟང་འཇུག་ངོགས་དངོས་
གྲུབ་རྒྱ་མཚོ།》《འཇིགས་བྱེད་ཀྱི་བསྙེན་སྒྲུབ་ལས་གསུམ་ལས་བསྙེན་པའི་ཡི་གེ་སྐལ་ལྡན་འཇུག་ངོགས།
》《འཇིགས་བྱེད་ཀྱི་བསྙེན་སྒྲུབ་ལས་གསུམ།》《འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་རྣམ་བཤད་སྐལ་
བཟང་འཇུག་ངོགས་འདོད་པ་ཀུན་སྟེར་ཙིནྟ་མ་ཎིའི་ཕྲེང་མཛེས།》《འཇམ་དབྱངས་ཞི་ཁྲོ་སྦྲགས་སྒྲུབ་ཐུན་
མོང་མ་ཡིན་པའི་རྡོ་རྗེའི་ཚིག་སྦྲམ་གྱི་གསང་མཛོད་གྲུབ་མཆོག་སྒོ་བརྒྱ་འབྱེད་པའི་སྐལ་ལྡན་རེ་བ་ཀུན་
སྐོང་།》《ཁྱ་དགེ་བློ་གྲོས་རྒྱ་མཚོའི་དྲིས་ལན།》《འཕོ་བ་གྲོང་འཇུག་ཆུ་ཚོད་སོགས་ཀྱི་རྣམ་གཞག་ཕྱག་
རྒྱའི་མཚན་ཉིད་བརྟེན་ཐབས་རྣམས་རྡོ་རྗེ་མཁའ་འགྲོའི་རྒྱུད་ལས་བསྡུས་པའི་བརྗེད་བྱང་རིག་འཛིན་
གན་མཛོད།》《པོད་གསུམ་པར།ཆོས་འཁོར་གྱི་རྣམ་གཞག་ཟུར་དུ་བཀོད་པ།》《བླ་མ་མཆོད་པའི་ཆོ་གའི་
མཆན་འགྲེལ་ཟུང་འཇུག་འདྲེན་པའི་ཤིང་རྟ།》《བྱང་ཆུབ་ལམ་གྱི་རིམ་པའི་དམར་ཁྲིད་འཇམ་དཔལ་
ཞལ་ལུང་གི་སྙིང་པོ་བསྡུས་པའི་ཉམས་སུ་ལེན་ཚུལ་ཁྱེར་བདེ་བླ་མའི་གསུང་རྒྱུན།》《ལམ་རིམ་ཆེ་ཆུང་གི་
དྲིས་ལན་ནོར་བུའི་ཕྲེང་བ་ལ།》《འཇུག་སྒོ་གསུམ་གྱི་ཁྲིད་ཡིག་གཞན་ཕན་ནོར་བུའི་ཕྲེང་མཛེས།》
དབང་གི་རྣམ་བཤད་ཟབ་དོན་གསལ་བའི་སྒོ་འབྱེད་གསང་བའི་མཛོད་ཀྱི་ལྡེ་མིག་གི་བརྗེད་བྱང་བཀོད་
པ།》《དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ལྷན་ཐབས་འཇམ་དཔལ་ཞི་ཁྲོའི་ཞལ་ལུང་དངོས་

གྲུབ་སྣང་བའི་གཏེར་ཆེན།》《དེ་ཉིད་ཞེ་དགུའི་ཆིངས་རྣལ་འབྱོར་དག་རིམ་དཔེ་རྙིང་ལྟར་དང་མཁས་གྲུབ་
ནོར་བཟང་གིས་མཛད་པ་ལྟར་དང་བསྙེན་སྒྲུབ་ཡན་ལག་བཞིའི་ཆིངས་རྒྱུད་ཕྱི་མའི་འགྲེལ་པ་ནཱ་རོ་བའི་
གསུང་ལྟར།》《བ་རི་བརྒྱ་རྩའི་རྗེས་གནང་གི་ལྷན་ཐབས་དངོས་ཐབས་དངོས་གྲུབ་རིན་ཆེན་འདྲེན་པའི་གྲུ་ཆེན་
བཀླགས་པས་དོན་གྲུབ།》《ཆོས་ཀྱི་རྗེ་ཐམས་ཅད་མཁྱེན་པ་འཇམ་དབྱངས་བཞད་པའི་རྡོ་རྗེས་སྣར་ཐང་
བརྒྱ་རྩའི་རྗེས་གནང་སྩལ་ཚེ་གསུང་བཤད་གནང་བ་ཟིན་བྲིས་བྱས་པ།》《རྒྱལ་པོ་ཆེན་པོ་རྣམ་ཐོས་སྲས་
གཅིག་ལྷག་ལྔ་ཕྲག་གསུམ་གྱི་ཆོག་སྒྲིག་དཔག་བསམ་ལྗོན་པའི་ཕྲེང་མཛེས།》《སྒྲུབ་ཐབས་རྒྱ་མཚོའི་
མངོན་རྟོགས་དང་རྗེས་གནང་གི་ཆོག་བསྒྲིགས་དཔག་བསམ་ལྗོན་པ།》《ཉམས་ལེན་གནད་ཀྱི་དྲིས་ལན་
གྲུབ་པའི་མཛེས་རྒྱན།》《རྒྱལ་དབང་བློ་བཟང་རིན་ཆེན་ཚངས་དབྱངས་རྒྱ་མཚོས་འཇམ་དབྱངས་བཞད་
པའི་རྡོ་རྗེར་དྲི་བར་གནང་བའི་བཀའ་ལན་ཙིནྟ་མ་ཎིའི་ཕྲེང་བ།》《རྗེ་རེད་མདའ་བའི་དྲིས་ལན་གྱི་ཊཱིཀྐ་
རྩོམ་འཕྲོ།》《དྲིས་ལན་ཙིནྟ་མ་ཎིའི་ཕྲེང་བ།》《འཕོ་བའི་བཤད་པ་སོགས།》《ཁ་དོག་དཀར་དམར།》
བསྡུས་གྲྭའི་རྣམ་གཞག་ལེགས་པར་བཤད་པ།》《ཐལ་འགྱུར་ཆེ་བའི་རྣམ་གཞག་མདོར་བསྡུས།》
རྣམ་འགྲེལ་ལེའུ་གཉིས་པའི་ཚད་མའི་དཀའ་གནད་ཀྱི་ཟུར་བཀོལ་མདོར་བསྡུས།》《མཐའ་བྲལ་གྲུབ་
པའི་གཏེར་མཛོད་འཇམ་དབྱངས་བཞད་པའི་གསུང་རྒྱུན་འཁྲུལ་མེད།》《འགྲེས་རྐང་བརྒྱ་རྩ་བརྒྱད་ཀྱི་
འདྲེན་ཚུལ།》《གྲངས་འདྲེན་འགའ་ཞིག །》《པོད་བཞི་པར། རྗེ་འཇམ་དབྱངས་བཞད་པའི་གསན་
ཡིག་ཐོར་བུ་ཕྱོགས་བསྒྲིགས་ལས་ཚན་པ་དང་པོ།》《རྗེ་དེ་ཉིད་ཀྱི་གསན་ཡིག་ལས་བཀའ་འགྱུར་གྱི་མདོ་
ཕྱོགས་སྐོར་གསན་ཚུན་ཏེ་ཚན་པ་གཉིས་པ།》《 རྗེ་དེ་ཉིད་ཀྱི་ཐོབ་ཡིག་བསྟན་པའི་རྒྱ་མཚོ་མཁས་པའི་
འཇུག་ངོགས་ལས་གསང་སྔགས་ཀྱི་འབྱུང་གནས་རྒྱུད་སྡེ་རིན་པོ་ཆེ་རྣམས་ཐོབ་ཚུལ་ཏེ་རིམ་པ་གསུམ་པ།
》《རྗེ་ཙོང་ཁ་པ་ཆེན་པོའི་རྣམ་ཐར་རས་བྲིས་ཀྱི་ཚུལ་བརྒྱ་ངང་གསུམ་པ་ཙིནྟ་མ་ཎིའི་ཕྲེང་བ་ཐུབ་བསྟན་
རྒྱས་བྱེད།》《རྗེ་དེ་ཉིད་ཀྱིས་མཛད་པའི་ལམ་རིམ་གྱི་ཊཱིཀྐ་ལུང་རིགས་གཏེར་མཛོད་རྩོམ་འཕྲོ་ཅན།》《
རྗེ་དེ་ཉིད་ཀྱི་གསུང་འབུམ་ཐོར་བུ་ཁྲིགས་ཆགས་སུ་བསྡེབས་པ་ལས་སྣ་ཚོགས་ཀྱི་སྐོར།》《ཞལ་གདམས་
མགུར་མའི་སྐོར།》《སོ་ཐར་གྱི་སྡོམ་པའི་དོགས་གཅོད།》《གཏོར་མའི་རྣམ་བཤད་རྒྱལ་བའི་བདེ་ལམ་
གཞུང་དོན་རབ་གསལ།》《ཆུ་གཏོར་དངོས་གྲུབ་ཀུན་འབྱུང་།》《དརྤཎ་ཨ་ཙརླས་མཛད་པའི་གཤིན་རྗེ་
གཤེད་དམར་པོའི་འཚོ་བའི་དེ་ཁོ་ན་ཉིད་ལ་ཀུན་མཁྱེན་འཇམ་དབྱངས་བཞད་པས་མཆན་འགོད་གནང་

བ།》《དོ་ཧ་མཛོད་ཀྱི་མཆན་འགྲེལ།》《རབ་གནས་ཀྱི་བཤད་པ་ཀུན་མཁྱེན་ཆེན་པོ་འཇམ་དབྱངས་བཞད་
པའི་རྡོ་རྗེས་མཛད་པར་གྲགས་པ།》《ཡི་དམ་སྒྲུབ་ཐབས་སྐོར་གྱི་རིམ་པ།》《བསྟན་སྲུང་རྣམས་ཀྱི་གསོལ་
མཆོད་སྐོར།》《 དཔལ་ཕྱག་ན་རྡོ་རྗེ་འཁོར་ལོ་ཆེན་པོའི་སྨོན་ལམ་ཤིས་བརྗོད་དང་བཅས་པ་བདུད་ལས་
རྒྱལ་བའི་བཞད་སྒྲ་གསང་བའི་གནད་ཀུན་གསལ།》《པོད་ལྔ་པར། དཔལ་རྡོ་རྗེ་འཇིགས་བྱེད་ཀྱི་ཆོས་
འབྱུང་ཁམས་གསུམ་རྣམ་པར་རྒྱལ་བ་དངོས་གྲུབ་ཀུན་འབྱུང་།》《 པོད་དྲུག་པར། འདུལ་བའི་དཀའ་
གནད་རྣམ་པར་དཔྱད་པ་འཁྲུལ་སྤོང་བློ་གསལ་མགུལ་རྒྱན་ཙིནྟ་མ་ཎིའི་ཕྲེང་མཛེས་སྐལ་བཟང་རེ་བ་
ཀུན་སྐོང་།》《པོད་བདུན་པར། བསྟན་བཅོས་མངོན་པར་རྟོགས་པའི་རྒྱན་གྱི་མཐའ་དཔྱོད་ཤེས་རབ་ཀྱི་
ཕ་རོལ་ཏུ་ཕྱིན་པའི་དོན་ཀུན་གསལ་བའི་རིན་ཆེན་སྒྲོན་མེ།》《ཤེས་རབ་ཀྱི་ཕ་རོལ་ཏུ་ཕྱིན་པའི་མཐའ་
དཔྱོད་ནོར་བུའི་ཕྲེང་མཛེས་མཁས་པའི་མགུལ་རྒྱན་ལས་སྐབས་གཉིས་པ།》《ཤེས་རབ་ཀྱི་ཕ་རོལ་ཏུ་
ཕྱིན་པའི་མཐའ་དཔྱོད་ནོར་བུའི་ཕྲེང་མཛེས་མཁས་པའི་མགུལ་རྒྱན་ལས་སྐབས་གསུམ་པ།》《པོད་བརྒྱད་
པར། ཤེས་རབ་ཀྱི་ཕ་རོལ་ཏུ་ཕྱིན་པའི་མཐའ་དཔྱོད་འཁྲུལ་སེལ་གངྒའི་ཆུ་རྒྱུན་མི་ཕམ་ཞལ་ལུང་ལས་
སྐབས་བཞི་པའི་མཐའ་དཔྱོད།》《ཤེས་རབ་ཀྱི་ཕརོལ་ཏུ་ཕྱིན་པའི་མཐའ་དཔྱོད་འཁྲུལ་སེལ་གངྒའི་ཆུ་
རྒྱུན་མི་ཕམ་ཞལ་ལུང་ལས་སྐབས་ལྔ་པའི་མཐའ་དཔྱོད།》《སྐབས་དྲུག་པའི་མཐའ་དཔྱོད་མི་ཕམ་ཞལ་
ལུང་།》《སྐབས་བདུན་པའི་མཐའ་དཔྱོད་འཁྲུལ་སེལ་གངྒའི་ཆུ་རྒྱུན་མི་ཕམ་ཞལ་ལུང་།》《སྐབས་བརྒྱད་
པའི་མཐའ་དཔྱོད་འཁྲུལ་སེལ་གངྒའི་ཆུ་རྒྱུན་མི་ཕམ་ཞལ་ལུང༌།》《ཕར་ཕྱིན་སྐབས་བརྒྱད་པའི་མཐའ་
དཔྱོད་བསམ་འཕེལ་ཡིད་བཞིན་ནོར་བུ།》《པོད་དགུ་པར། དབུ་མ་ལ་འཇུག་པའི་མཐའ་དཔྱོད་ལུང་
རིགས་གཏེར་མཛོད་ཟབ་དོན་ཀུན་གསལ་སྐལ་བཟང་འཇུག་ངོགས།》 《པོད་བཅུ་པར། དམ་ཆོས་མངོན་
པ་མཛོད་ཀྱི་དགོངས་འགྲེལ་བསྟན་བཅོས་ཐུབ་བསྟན་ནོར་བུའི་གཏེར་མཛོད་དུས་གསུམ་རྒྱལ་བའི་
བཞེད་དོན་ཀུན་གསལ།》《པོད་བཅུ་གཅིག་པར། དྲང་བ་དང་ངེས་པའི་དོན་རྣམ་པར་འབྱེད་པའི་མཐའ་
དཔྱོད་འཁྲུལ་བྲལ་ལུང་རིགས་བཻཌཱུརྱ་དཀར་པོའི་གན་མཛོད་སྐལ་བཟང་རེ་བ་ཀུན་སྐོང༌།》《དྲང་ངེས་
རྣམ་འབྱེད་ཀྱི་ཟིན་བྲིས།》 《རྟེན་འབྲེལ་གྱི་མཐའ་དཔྱོད་ལུང་རིགས་གཏེར་མཛོད་བློ་གསལ་དགའ་བ་
བསྐྱེད་པའི་ཕྲེང་མཛེས།》《ཟབ་མོ་རྟེན་ཅིང་འབྲེལ་བར་བྱུང་བའི་མཐའ་དཔྱོད་རྗེ་བླ་མ་འཇམ་དབྱངས་
བཞད་པའི་རྡོ་རྗེའི་གསུང་རྒྱུན་དྲི་མ་མེད་པ།》《ཚིག་གསལ་སྟོང་ཐུན་གྱི་ཚད་མའི་རྣམ་བཤད་ཟབ་རྒྱས་

ཀུན་གསལ་ཚད་མའི་འོད་བརྒྱ་འབར་བ་སྐལ་བཟང་གི་མུན་སེལ།》《འདུལ་བའི་སྤྱི་བསྟན།》《བདེན་
བཞིའི་རྣམ་བཤད།》《པོད་བཅུ་གཉིས་པར། བསམ་གཟུགས་ཀྱི་སྙོམས་འཇུག་རྣམས་ཀྱི་རྣམ་པར་གཞག་
པའི་བསྟན་བཅོས་ཐུབ་བསྟན་མཛེས་རྒྱན་ལུང་རིགས་རྒྱ་མཚོ་སྐལ་བཟང་དགའ་བྱེད།》《བསམ་གཟུགས་
ཀྱི་འབེལ་གཏམ་ཙིནྟ་མ་ཎིའི་ཕྲེང་མཛེས།》《ཐོས་བསམ་སྒོམ་གསུམ།》《 དྲང་ངེས་རྣམ་འབྱེད་ཀྱི་མཐའ་
དཔྱོད་མདོཪ་བསྡུས་བློ་གསལ་མགྲིན་རྒྱན།》《པོད་བཅུ་གསུམ་པར།ཚད་མ་རྣམ་འགྲེལ་མཐའ་
དཔྱོད་ཐར་ལམ་རབ་གསལ་ཚད་མའི་འོད་བརྒྱ་འབར་བ།》《པོད་བཅུ་བཞི་པར། གྲུབ་པའི་མཐའ་རྣམ་
པར་གཞག་པ་འཁྲུལ་སྤོང་གདོང་ལྔའི་སྒྲ་དབྱངས་ཀུན་མཁྱེན་ལམ་བཟང་གསལ་བའི་རིན་ཆེན་སྒྲོན་མེ།》
གྲུབ་མཐའི་རྣམ་བཤད་རང་གཞན་གྲུབ་མཐའ་ཀུན་དང་ཟབ་དོན་མཆོག་ཏུ་གསལ་བ་ཀུན་བཟང་ཞིང་
གི་ཉི་མ་ལུང་རིགས་རྒྱ་མཚོ་སྐྱེ་རྒུའི་རེ་བ་ཀུན་སྐོང་།》《པོད་བཅོ་ལྔ་པར། བླ་མའི་རྣལ་འབྱོར་ཙིནྟ་མ་ཎིའི་
ཕྲེང་མཛེས་ཀྱི་ཡང་སྙིང་།》《གསང་རྣམ་འོག་མིན་མ།》《གསང་རྣམ་རྩ་བའི་མཆན་འགྲེལ།》《སྐྱེས་རབས་
རྣམ་ཐར་གསོལ་འདེབས།》《རྒྱུད་ཆེན་གྱི་བསྟོད་པ་རིག་འཛིན་གྲུབ་པའི་སྒྲ་དབྱངས།》《འདུལ་བའི་ལས་
ཆོག།》《དོན་བདུན་ཅུ།》《བློ་རིག།》《རྟགས་རིགས།》《བསྡུས་གྲྭའི་མཐའ་དཔྱོད་ཆེན་མོ།》《བསྡུས་
སྦྱོར་གྱི་རྩ་ཚིག།》《ངག་སྒྲོན་མཆན་འགྲེལ།》《མངོན་བརྗོད་འཆི་མེད་མཛོད།》《བཅའ་ཡིག།》
བཅས་ཁྱོན་བསྡོམས་པོད་བཅོ་ལྔ་ཙམ་ཡོད་པས་ལས་ད་རེས་འདིར་རྗེ་བཙུན་བླ་མ་གང་གིས་གསུང་
འབུམ་པོད་དྲུག་པ་འདུལ་བའི་དཀའ་གནད་རྣམ་པར་དཔྱད་པ་འཁྲུལ་སྤོང་བློ་གསལ་མགུལ་རྒྱན་ཙིནྟ་《
མ་ཎིའི་ཕྲེང་མཛེས་སྐལ་བཟང་རེ་བ་ཀུན་སྐོང་།》《དང་འདུལ་བའི་སྤྱི་བསྟན།》《འདུལ་བའི་ལས་ཆོག》
བཅས་ནི་རྗེ་ཉིད་ཀྱི་གསུང་ལས། དེ་དག་གང་གི་རྗེས་སུ་འབྲང་བ་ཡོད་དེ། མདོ་རྩ་འགྲེལ་གསུམ་དང་།
སུམ་བརྒྱ་པ་རྩ་འགྲེལ་དང་། ལུང་སྡེ་བཞིའི་བོད་ཀྱི་ཉེ་བར་འཁོར་ཀུན་མཁྱེན་མཚོ་སྣ་པའི་འགྲེལ་པ་དང་།
རྒྱལ་བ་དགེ་འདུན་གྲུབ་ཀྱི་རིན་ཆེན་ཕྲེང་བ་རྣམས་གཞིར་བཞག་ཅིང་། རྒྱ་བོད་ཀྱི་མཁས་པ་སོ་སོ་དང་།
སྔོན་གྱི་མཁས་པ་རྒྱ་བྱ་གཙང་བུ་སོགས་དང་། ཕྱིས་ཀྱི་ཤར་རྩེ་དཀྱིལ་ཁང་ལེགས་བཟང་དང་། རྗེ་བཙུན་
པ་ཡབ་སྲས་དང་། པཎ་ཆེན་བསོད་ནམས་གྲགས་པ་སོགས་ཀྱི་ལེགས་པར་བཤད་པས་ཀྱང་བརྒྱན་ཏེ་
འཆད་པ་ཡིན་པའི་ཕྱིར། ཞེས་གསུངས་པ་ལྟར་འདུལ་བའི་སྡེ་སྣོད་རྣམས་ཀྱི་ཕྱི་མར་གྱུར་བ་དང་མདོ་དང་
རྒྱ་འགྲེལ་གྱི་བསྟན་བཅོས་མང་པོ་དང་ལྷག་པར་གངས་ཅན་བོད་ཀྱི་འདུལ་བའི་སྡེ་སྣོད་འཛིན་པའི་མཁས་

དབང་རྣམས་ཀྱིས་མཛད་པའི་འདུལ་བའི་བསྟན་བཅོས་རྣམས་ཀྱིས་ལེགས་ཆ་རྣམས་བླངས་ཤིང་དེར་ཁ་
མ་གསལ་བ་དག་ལེགས་པར་ཁ་བསྐང་ནས་མཛད་པས་ན་གཞན་ན་མེད་པའི་ཁྱད་ཆོས་རྫོགས་པ་དང་
ལྷག་པར་གཞུང་དོན་སློབ་གཉེར་བ་སོགས་ལ་ཕྱག་དཔེ་དཀོན་རིགས་སུ་གྱུར་པ་དང་དཔེ་རྒྱུན་དཀོན་པ་
སོགས་ཀྱིས་གཞུང་འདིར་སློབ་གཉེར་བྱེད་པའི་དོན་གཉེར་ཅན་མང་པོའི་རེ་བ་ཇི་བཞིན་དུ་སྐོང་མི་ཐུབ་
པ་སོགས་ཀྱིས་དཀའ་ངལ་སེལ་བྱེད་ངེད་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་
ནས་རབ་དཀར་ལྷག་བསམ་བཟང་པོས་ཀུན་ནས་བསླངས་ཏེ་དེབ་སྟོད་སྨད་གཉིས་སུ་ཕྱེ་ནས་གངས་ཅན་
ཁྱད་ནོར་པོད་ཕྲེང་ཉིས་བརྒྱ་བཅུ་དང་ཉིས་བརྒྱ་བཅུ་གཅིག་ལ་བསྒྲིགས་ཏེ་རྒྱ་ཆེའི་གཟིགས་པ་པོ་རྣམས་
ཀྱིས་སྤྱན་ལམ་དུ་ཕུལ་བ་ཡིན། ཕྱག་དཔེ་འདི་ཉིད་ཞུས་དག་སྐབས་ཐོག་མའི་ཞུ་དག་དང༌། བསྐྱར་ཞུས།
ཡང་ཞུས། ཞུས་ཆེན་བཅས་ཞུ་དག་གི་རིམ་པ་བཞི་ལྷག་ཙམ་བརྒྱུད་ཅིང༌། ལྷག་པར་ཡང་མ་དཔེ་སོར་
བཞག་གི་རྩ་དོན་གཞིར་བཟུང་མ་དཔེའི་ནང་གང་ཡོད་རྣམས་རང་སོར་བཞག་ཐོག་དེ་མིན་མངོན་གསལ་
ཅན་གྱི་དག་ནོར་རེ་ཟུང་སུམ་རྟགས་དང་མཐུན་པར་བཅོས་ཏེ་རང་བློས་གང་ཐུབ་ཀྱི་སྲི་ཞུ་བསྒྲུབ་ཁུལ་
ལགས་ཀྱང་ད་དུང་ཡིག་ནོར་ཆད་ལྷག་སོགས་ཀྱིས་སྐྱོན་ཆ་ཡང་འབྱུང་ངེས་པས་རྒྱ་ཆེའི་གཞུང་ཆེན་འཆད་
ཉན་པ་རྣམས་ཀྱིས་གལ་སྲིད་ཡིག་ནོར་དང་ཆད་ལྷག་སོགས་སྐྱོན་ཆ་གཟིགས་ཚེ་མ་དཔེར་དཔེ་བསྡུར་
ཞུས་ཏེ་རྣག་ཐོག་གཙག་འཁེལ་གྱི་སྐྱོན་འདོན་གནང་ཚེ་ང་ཚོའི་ཕྱིས་ཀྱི་ལས་ཀའི་ནང་ཡོ་བསྲང་ཞུ་ངེས་
སྐུ་ཉིད་ནས་བསྟན་པའི་ཞབས་འདེགས་ལ་དགོངས་ཏེ་རྩ་ཆེའི་དགོངས་འཆར་གནང་རྒྱུའི་འདུན་པ་
ཤུགས་དྲག་དང་བཅས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག 
འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་བློ་གསལ་མགུལ་རྒྱན་
ཙིནྡ་མ་ཎིའི་ཕྲེང་མཛེས་བསྐལ་བཟང་རེ་བ་ཀུན་སྐོང་ལས་གཞི་སྟོད།་(1)
མཆོད་བརྗོད།་(1)
དང་པོར་སེམས་བསྐྱེད་ཚུལ།་(2)
བར་དུ་ཚོགས་བསགས་ཚུལ།་(4)
མཐར་སངས་རྒྱས་ནས་ཆོས་གསུངས་ཚུལ།་(4)
ཆོས་འཁོར་གྱི་དབྱེ་བསྡུ་དང་འདུལ་བའི་མདོ་བྱེ་བྲག་ཏུ་བཤད།་(5)
དགོངས་འགྲེལ་གྱི་བསྟན་བཅོས་ཇི་ཡོད་བཤད་པ།་(7)
མཚན་གྱི་དོན་བཤད་པ།་(9)
གཞུང་གི་དོན་ལས་དགོས་སོགས་ལ་དཔྱད་པ།་(11)
བརྗོད་བྱ་ཚུལ་ཁྲིམས་ལ་དཔྱད་པ།་(22)
མཚན་ཉིད་ལ་དཔྱད་པ།་(30)
སོ་ཐར་སྡོམ་པའི་དབྱེ་བ།་(36)
སོ་སོར་སྡོམ་པའི་ལྡན་ཚུལ།་(41)
སྡོམ་པ་གཏོང་ཚུལ་ལ་དཔྱད་པ།་(51)
བོད་ཀྱི་འདུལ་འཛིན་དག་གི་འདོད་ཚུལ།་(61)
རང་ལུགས་བཤད་པ།་(66)

བསྙེན་གནས་ཀྱི་སྡོམ་པའི་མཚན་ཉིད་བཤད་པ།་(69)
དགེ་བསྙེན་སྡོམ་པའི་མཚན་ཉིད་བཤད་པ།་(73)
དགེ་ཚུལ་སྡོམ་པའི་མཚན་ཉིད་བཤད་པ།་(78)
དགེ་སློབ་མའི་སྡོམ་པའི་མཚན་ཉིད་བཤད་པ།་(79)
 དགེ་སློང་གི་སྡོམ་པའི་མཚན་ཉིད་བཤད་པ།་(82)
སོ་ཐར་སྡོམ་པ་སྐྱེ་བའི་རྟེན་བཤད་པ།་(85)
སོ་ཐར་སྡོམ་པའི་རྒྱུ་རྐྱེན་དང་འབྲས་བུ་བཞི་པོ་གང་ཡིན་བཤད་པ།་(86)
སྡོམ་པ་སེམས་པར་འདོད་པས་དེ་གསུམ་ལྡན་ཚུལ་བཤད་པ།་(93)
སོ་ཐར་སྡོམ་པའི་གཏོང་རྒྱུ་བཤད་པ།་(98)
འཇུག་བྱ་བསྟན་བཅོས་ཀྱི་རང་བཞིན་བཤད་པ།་(114)
སྔོན་ཆོག་བཤད་པ།་(114)
ད་ལྟར་གྱི་ཆོ་ག་སྤྱིའི་དོན་དུ་བཤད་པ།་(126)
བྱེ་བྲག་སྨྲ་བའི་ལུགས་བཤད་པ།་(144)
ཚིགས་སྔ་མ་དགེ་ཚུལ་དུ་བསྒྲུབ་པ་འཆད་པ།་(152)
སོ་སོ་ཐར་པའི་སྡོམ་པའི་འགལ་རྐྱེན་བར་ཆད་བཞི་བཤད་པ།་(163)
སོ་ཐར་སྡོམ་པའི་མཐུན་རྐྱེན་ལྔ་བཤད་པ།་(168)
ཞར་ལ་མཁན་སློབ་སོགས་བླ་མའི་རྣམ་བཞག་བཤད་པ།་·(177)
ཚིགས་ཕྱི་མ་བསྙེན་རྫོགས་སུ་སྒྲུབ་ཚུལ་བཤད་པ།་(186)
རང་ལུགས་འཐད་ལྡན་དུ་འཆད་པ།་(208)
གང་གིས་ནོད་པའི་རྟེན་གྱི་ཁྱད་པར།་(210)

གདམས་ངག་བརྗོད་པ།་(219)
གནས་ཀྱི་བླ་མའི་ཡོན་ཏན་བཤད་པ།་(222)
ལྔ་ཕྲུགས་ཉེར་གཅིག་བཤད་པ།་(224)
བྱུང་བ་བཅས་པ་རྗེས་བཅས་བཀག་གནང་ལྔའི་ཁྱད་པར་བཤད་པ་(242)
རབ་བྱུང་གི་ཡོ་བྱད་ལྷུང་བཟེད་སོགས་བཤད་པ།་(252)
ཐོབ་པ་མི་ཉམས་པར་པར་བསྲུང་བ་ལས་སྡེ་ལྔ་སོ་སོའི་རྣམ་བཞག་བཤད་པ།་(271)
ལྟུང་བ་སྡེ་ལྔའི་རྣམ་བཞག་སྤྱིར་བསྟན་པ།་(274)
བཅས་རང་གི་ཁྱད་པར་དང་སྡིག་ལྟུང་ངོ་བོ་གཅིག་ཡིན་མིན་ལ་དཔྱིད་པ།་(279)
སྡེ་ལྔ་སོ་སོའི་མཚན་ཉིད་བཤད་པ།་(289)
མི་ཚངས་སྤྱོད་ཀྱི་ཕམ་པ་བཤད་པ།་(394)
མ་བྱིན་ལེན་གྱི་ཕམ་པ་བཤད་པ།་(302)
བག་ཡངས་ཆེན་པོ་ལ་གནང་བའི་ཁུངས་སོགས་བཤད་པ།་(321)
སྲོག་གཅོད་ཀྱི་ཕམ་པ་བཤད་པ།་(326)
རྫུན་སྨྲ་བའི་ཕམ་པ་བཤད་པ།་(336)
ཞར་བྱུང་སྦྱོར་བ་སྦོམ་པོའི་རྣམ་གཞག་བཤད་པ།་(343)
དགེ་འདུན་ལྷག་མ་སྤྱིར་བཤད་པ།་(363)
ཁུ་བ་འབྱིན་པའི་ལྷག་མ་བཤད་པ།་(364)
རེག་པའི་ལྷག་མ་བཤད་པ།་(365)
འཁྲིག་ཚིག་སྨྲ་བའི་ལྷག་མ་བཤད་པ།་(367)
བསྙེན་བཀུར་བསྔགས་པའི་ལྷག་མ་བཤད་པ།་(368)

སྨྱན་བྱེད་པའི་ལྷག་མ་བཤད་པ།་(369)
ཁང་པའི་ལྷག་མ་བཤད་པ།་(370)
ཁང་ཆེན་གྱི་ལྷག་མ་བཤད་པ།་(374)
གཞི་མེད་སྐུར་འདེབས་ཀྱི་ལྷག་མ་བཤད་པ།་(377)
བག་ཙམ་གྱི་ལྷག་མ་བཤད་པ།་(378)
དགེ་འདུན་དབྱེན་གྱི་ལྷག་མ་བཤད་པ།་(383)
དེ་རྗེས་ཕྱོགས་ཀྱི་ལྷག་མ་བཤད་པ།་(390)
ཁྱིམ་སུན་འབྱིན་པའི་ལྷག་མ་བཤད་པ།་(392)
བཀའ་བློ་མི་བདེ་བའི་ལྷག་མ་བཤད་པ།་(393)
སྤང་ལྟུང་སུམ་ཅུ་སྤྱིར་བཤད་པ།་(359)
དུས་འབྲེལ་གྱི་ལྟུང་བ་བཤད་པ།་(396)
བདག་འབྲེལ་གྱི་ལྟུང་བ་བཤད་པ།་(402)
ཤན་དང་འབྲེལ་བའི་ལྟུང་བ་བཤད་པ།་(404)
ཕྱིར་བཅོས་དང་འབྲེལ་བའི་ལྟུང་བ་བཤད་པ།་(418)
སྤང་ལྟུང་ཐུན་མོང་བ་ལས་བཅུ་ཚན་དང་པོ་བཤད་པ།་(419)
བཅུ་ཚན་གཉིས་པ་བཤད་པ།་(429)
བཅུ་ཚན་གསུམ་པ་བཤད་པ།་(435)
ལྟུང་བྱེད་འབའ་ཞིག་པ་སྤྱིར་བཤད་པ།་(443)
ལྟུང་བྱེད་འབའ་ཞིག་པ་ལས་བཅུ་ཚན་དང་པོ་བཤད་པ།་(443)
བཅུ་ཚན་གཉིས་པ་བཤད་པ།་(450)

བཅུ་ཚན་གསུམ་པ་བཤད་པ།་(456)
བཅུ་ཚན་བཞི་པ་བཤད་པ།་(461)
བཅུ་ཚན་ལྔ་པ་བཤད་པ།་(474)
བཅུ་ཚན་དྲུག་པ་བཤད་པ།་(480)
བཅུ་ཚན་བདུན་པ་བཤད་པ།་(488)
བཅུ་ཚན་བརྒྱད་པ་བཤད་པ།་(492)
བཅུ་ཚན་དགུ་པ་བཤད་པ།་(497)
སོར་བཤགས་བཤད་པ།་(502)
ཉེས་བྱས་བཤད་པ།་(504)

༄༅༅། །འདུལ་བའི་དཀའ་གནས་རྣམ་པར་དཔྱད་པ་འཁྲུལ་སྤོང་
བློ་གསལ་མགུལ་རྒྱན་ཙིནྡ་མ་ཎིའི་ཕྲེང་མཛེས་ཎེ
བསྐལ་བཟང་རེ་བ་ཀུན་སྐོང་ལས་
གཞི་སྟོད་བཞུགས་སོ། ། 
མཆོད་བརྗོད། 
༈ རྒྱལ་བ་ཆོས་ཀྱི་ཆུ་གཏེར་ཆེ། །མི་ངོམས་མཛེས་སྡུག་ལྷུན་པོས་བཀྲ། །འཕྲིན་ལས་
དུས་ལས་མི་ཡོལ་རླབས། །ཕན་བདེའི་རིན་ཆེན་གཏེར་ལ་འདུད། །ཚུལ་ཁྲིམས་གངྒཱའི་
ཡན་ལག་བརྒྱད་ཆབ་ཀྱི། །མཆོད་ཡོན་སྒྲེང་མཛད་མཁན་བརྒྱུད་ཤཱ་རིའི་བུ། །སྒྲ་གཅན་
འཛིན་གཉིས་ཀླུ་སྒྲུབ་བླ་ཆེན་སོགས། །རྒྱ་བོད་མཁན་བརྒྱུད་གསེར་གྱི་ཕྲེང་དེ་མཛེས། །
འཕགས་མཆོག་ཉེ་བར་འཁོར་དང་དབྱིག་གཉེན་ཞབས། །འོད་མཆོག་གཉིས་དང་དུལ་
ལྷ་བཤེས་གསུམ་སོགས། །དམར་གཡོ་གཙང་གསུམ་བླ་ཆེན་ཀླུ་མེས་རྒྱ། །མཚོ་སྣ་པ་
སོགས་འགྲེལ་མཛད་ཕྱག་གི་ཡུལ། །མཁྱེན་རབ་མཁའ་བཞིན་མཐའ་ཡས་ཐུགས་རྗེའི་
ཟླ་བ་བསིལ། །འཕྲིན་ལས་ཉིན་བཞིན་ཐུབ་བསྟན་གླིང་ཀུན་ཁྱབ་ཅིང་གསལ། །ལུགས་
བཟང་ལྷུན་པོ་མདོ་སྔགས་རིན་ཆེན་རྣམ་བཞིས་མཐོ། །སྲས་མཆོག་གསེར་རིའི་ཕྲེང་བཅས་
རྒྱལ་བ་གཉིས་པར་འདུད། །རྣམ་དཔྱོད་དར་ཞིང་མ་ལུས་ཐུབ་བསྟན་(༢ན) རིན་ཆེན་
གཅེས་པའི་མཛོད། །མཁས་བཙུན་བཟང་པོའི་གྲགས་པ་དཀར་པོའི་རྒྱལ་མཚན་ཆེས་

མཐོ་བ། །འཛམ་གླིང་དགེ་བཤེས་གཙུག་རྒྱན་ལེགས་ལམ་ཀུན་མཁྱེན་དཔལ་བཟང་
པོ། །ཚོགས་མཆོག་དགེ་འདུན་གྲུབ་བརྙེས་ཞྭ་སེར་ཀུན་མཁྱེན་རྣམས་ལ་འདུད། །
འཇམ་དབྱངས་བླ་མ་བཀྲ་ཤིས་དཔལ་ལྡན་སོགས། །ལུགས་འདིའི་འདུལ་འཛིན་སྤྱི་
དང་ཁྱད་པར་དུ། །ཐུབ་བསྟན་གླིང་བཞིར་དབང་བསྒྱུར་རྒྱལ་བའི་དབང་། །ཡབ་སྲས་
གོང་མའི་ཉིན་བྱེད་རྣམས་ལ་འདུད། །ངག་གི་དབང་ཕྱུག་བློ་བཟང་གྲགས་པའི་བསྟན། །
རིན་ཆེན་རྒྱ་མཚོས་ཁྱབ་མཛད་རྒྱལ་བའི་ཏོག །བློ་གྲོས་བཟང་པོའི་ཡེ་ཤེས་མཆོག་གི་
གཏེར། །ཟླ་མེད་ཡབ་སྲས་རྣམ་གསུམ་གཙུག་ན་མཛེས། །མཁས་བཙུན་བཟང་དང་
སྙན་པའི་བ་དན་མཐོ། །འཆད་རྩོད་རྩོམ་པའི་གྲགས་དཀར་འབྲུག་ཏུ་ལྡིར། །འཕྲིན་
ལས་རྒྱ་མཚོའི་རྦ་རླབས་ཆལ་ཆིལ་གཡོ། །རྩ་བའི་ཡོངས་འཛིན་ཟླ་བྲལ་བཅུ་སོགས་
རྒྱལ། །ཐུབ་པའི་(༢བ) ཉི་མ་དུས་ཀྱི་རི་ལ་སོང་། །རྒྱན་དྲུག་བསྟན་པའི་སྒྲོན་མེ་མནལ་
གྱུར་བས། །ལོག་པའི་མུན་པར་བླུན་པོ་འབྱུང་པོའི་བྱས། །ངན་སྐད་སྒྲོགས་རྣམས་ད་ནི་
བག་ཡོད་གྱིས། །མདོ་སྔགས་ཐུབ་བསྟན་སྐྱེད་ཚལ་ཀུན་གྱི་གཉེན། །གྲུབ་མཐའ་རྣམ་
བཞིའི་ལྷུན་པོ་བརྟན་ཅིང་གསལ། །བཤད་སྒྲུབ་སྦྲང་རྩིའི་རྒྱལ་མཚན་ཀུན་བཞད་ན། །
བློ་ལྡན་རྐང་དྲུག་དར་དིར་གླུ་ད་ལོངས། 
༈ དེ་ལ་འདིར་རྒྱལ་བ་སྲས་བཅས་ཐམས་ཅད་ཀྱིས་པད་དཀར་ལྟར་བསྔགས་པའི་
རྣམ་འདྲེན་ཤཱཀྱ་སེང་གེ་འདི་ཉིད་ཀྱིས་དང་པོར་སེམས་བསྐྱེད། བར་དུ་ཚོགས་བསགས།
མཐར་སངས་རྒྱས་ཚུལ་གསུམ་བསྟན་ཏེ། དང་པོར་ཐེག་པ་གོང་འོག་ཐུན་མོང་དུ་དམྱལ་

བའི་ཤིང་རྟ་འདྲེན་པར་འཁྲུངས་ཚེ་སེམས་བསྐྱེད་ཅིང་། ཤཱཀྱ་ཐུབ་པ་ཆེན་པོའི་དྲུང་དུ་ཐུགས་
བསྐྱེད་པ་དང་། གྲངས་མེད་གསུམ་གྱི་ཚོགས་དང་པོ་བསགས་པ་ཡིན་ལ། ཐུན་མོང་དུ་
བར་དུ་གྲངས་མེད་གསུམ་དུ་ཚོགས་གཉིས་རྒྱ་ཆེན་པོ་བསགས་པ་དང་།མཐར་སངས་
རྒྱས་ཚུལ་ཐེག་ཆེན་ལྟར་ན་འོག་མིན་གྱི་རྟེན་ལ་སྐུ་བཞི་དང་། ཐེག་དམན་ལྟར་ན་རྡོ་རྗེ་
གདན་དུ་སངས་རྒྱས་པར་འདོད་པའི་ཕྱིར། དང་པོ་གྲུབ་སྟེ། དྲིན་ལན་བསབ་པའི་མདོ་
ལས། ང་དེའི་ཚེ་ན་དེ་ལྟ་བུའི་སྡུག་བསྔལ་མྱོང་བར་མཐོང་ནས་སྙིང་རྗེའི་སེམས་སྐྱེས་
སོ། །དེ་ལྟར་སྙིང་རྗེའི་སེམས་ཆེན་པོ་སྐྱེས་པའི་རྐྱེན་གྱིས་བྱང་ཆུབ་ཏུ་སེམས་བསྐྱེད་པར་
གྱུར་ཏོ། །ཞེས་པ་ནས། ང་དེ་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སེམས་བསྐྱེད་པས། མེའི་ཤིང་རྟའི་སེམས་ཅན་དམྱལ་བ་ལས་ཐར་བར་གྱུར་ཏོ། །ཞེས་
དེ་ལྟར་བཤད་ཅིང་། ཕུང་པོ་གསུམ་པའི་མདོ་ལས། ཇི་ལྟར་བཅོམ་ལྡན་འདས་ཤཱཀྱ་ཐུབ་
པ་ཚོང་དཔོན་གྱི་བུ་མངོན་དགར་གྱུར་བ་ན། བཅོམ་ལྡན་འདས་དེ་བཞིན་གཤེགས་པ་
(༣ན) མཛེས་པ་ཆེན་པོ་ལ་བརྟེན་ཏེ། དང་པོ་བྱང་ཆུབ་མཆོག་ཏུ་སེམས་བསྐྱེད་པ་དེ་
བཞིན་དུ་ཞེས་བཤད་ཀྱང་། བསྐལ་བཟང་ལས། ང་ནི་སྔོན་ཚེ་དབུལ་པོར་གྱུར་བའི་ཚེ། །
དེ་བཞིན་གཤེགས་པ་ཤཱཀྱ་ཐུབ་དེ་ལ། །འཇམ་གང་ཞིག་གིས་དབུལ་བ་བྱས་ནས་ཀྱང་། །
དང་པོར་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་དང་། མཛོད་ལས། དང་པོ་ཤཱཀྱ་ཐུབ་
པ་ཡིན། ཞེས་དང་། ལུང་ལས། ཤཱཀྱ་ཐུབ་པ་ནས་བཟུང་སྟེ། །ཞེས་དང་ཨ་བྷྱ་ཀ་ཪས་
ཀྱང༌། དཔེར་ན་བདག་ཅག་གི་སྟོན་པས་ནི་བཅོམ་ལྡན་འདས་ཤཱཀྱ་ཐུབ་པ་ཡང་དག་
པར་རྫོགས་པའི་སངས་རྒྱས་ལ། རབ་གསལ་ཞེས་བྱ་བའི་རྒྱལ་པོར་གྱུར་བས་སྨོན་པའི་
བྱང་ཆུབ་ཏུ་སེམས་བསྐྱེད་པར་གྱུར་ཏེ། བཅོམ་ལྡན་འདས་མར་མེ་མཛད་ལ་ཡང་འཇུག་
པ་བྱང་ཆུབ་ཀྱི་སེམས་སོ་ཞེས་གསུངས་པའི་ཕྱིར། ཡང་ཡང་སེམས་བསྐྱེད་པ་མི་འགལ་

ལ་དང་པོ་ལ་དུ་མའང་ཤེས་པར་བྱའོ། །
 བར་དུ་ཚོགས་བསགས་ཚུལ། 
༈ གཉིས་པ་གྲུབ་སྟེ། ཐེག་པ་ཆེ་ཆུང་གཉིས་ཀས་དེ་ལྟར་འདོད་པའི་ཕྱིར་ཏེ། མཛོད་
ལས། དེ་གྲངས་མེད་གསུམ་ལ་སངས་རྒྱས། །འབྱུང་ངོ་། །ཞེས་དང་། སློབ་དཔོན་ཀླུ་སྒྲུབ་
ཀྱིས། དང་པོར་བྱང་ཆུབ་མཆོག་ཏུ་སེམས་བསྐྱེད་དོ། །བསྐལ་པ་གྲངས་མེད་གསུམ་
ཚོགས་བསགས་ཤིང་། །ཞེས་གསུངས་པའི་ཕྱིར། 
མཐར་སངས་རྒྱས་ནས་ཆོས་གསུངས་ཚུལ།
༈ གསུམ་པ་གྲུབ་སྟེ། མདོ་ལས། ཡང་དག་རྫོགས་སངས་དེར་སངས་རྒྱས། །སྤྲུལ་པ་
པོ་གཅིག་འདིར་འཚང་རྒྱ། །ཞེས་པས་ཐེག་ཆེན་གྱི་དང་། མཛོད་ལས། སྟོན་དང་བསེ་རུ་
བྱང་ཆུབ་པར། །བསམ་གཏན་མཐའ་བརྟེན་གཅིག་ལ་ཀུན། །ཞེས་གསུངས་པའི་ཕྱིར།
ཐེག་དམན་གྱི་དེའི་ཚུལ་ཡང་ཡོད་དེ། ལྕགས་སྤྲེལ་ལ་འཁྲུངས། ཉེར་དགུ་པ་ས་བྱི་ལ་
མངོན་པར་བྱུང་། ལོ་དྲུག་དཀའ་བ་སྤྱད་ནས་སོ་ལྔ་པ་ཤིང་རྟའི་དཔྱིད་ཟླ་ཐ་ཆུང་ས་ག་(༣བ)
ཟླ་བའི་བཅོ་ལྔའི་ཐུན་ཐ་མའི་ཆ་གསུམ་གྱི་དང་པོ་སྐྱ་རེངས་འཆར་ཀའི་ཚེ་སངས་རྒྱས་
དེ་ནས་ཞག་ཞེ་དགུ་འདས་པའི་ཆུ་སྟོད་ཟླ་བའི་ཚེས་དྲུག་ལ་བདེན་བཞིའི་ཆོས་འཁོར་
བསྐོར་ཞིང་སྡེ་སྣོད་གསུམ་དང་འདུལ་བའི་བཅས་པ་ཡང་དེ་དུས་ནས་བྱུང་བའི་ཕྱིར།
དེར་ཐལ། ཆོས་འཁོར་བསྐོར་ཚུལ་ནི། ཐམས་ཅད་མཁྱེན་པ་དགེ་འདུན་གྲུབ་པས། གཉིས་

པའི་ཡར་ངོ་ཆོ་འཕྲུལ་ཆེ། །བཞི་པའི་བཅོ་ལྔར་རྫོགས་སངས་རྒྱས། །དྲུག་པའི་དྲུག་ལ་
ཆོས་འཁོར་བསྐོར། །དགུ་པའི་ཉེར་གཉིས་ལྷ་ལས་བབས། །ཞེས་དང་། རྒྱ་ཆེར་རོལ་བར།
བདུན་ཕྲག་བདུན་དུ་ཆོས་མ་གསུང་བར་བཤད་ཅིང་རགས་རྩིས་ཀྱིས་ཀྱང་ཞག་གཅིག་
ཆད་པས་ཚེས་ལྔ་པ་དང་ཞེ་དགུ་པ་གཞི་མཐུན་ཡིན་པའི་ཕྱིར་དང་། ཆོས་འཁོར་གྱི་ཚེ་
ལྔ་སྡེར་མཐའ་གཉིས་སྤོང་བའི་སྤྱོད་པའི་བཅས་པ་དང་། ཕྱི་དྲོའི་ཟས་བཀག་ཅིང་
ཤམ་ཐབས་གྱོན་ལུགས་སོགས་བཤད་པའི་ཕྱིར། འདིར་ཐེག་པ་ཆེ་ཆུང་དང་ཆོས་འཁོར་
གྱི་དུས་སོགས་གཞན་དུ་འཆད་དོ། ། 
ཆོས་འཁོར་གྱི་དབྱེ་བསྡུ་དང་འདུལ་བའི་མདོ་བྱེ་བྲག་ཏུ་བཤད་པ། 
༈ ཆོས་འཁོར་ལ་དབྱེ་བསྡུ་ཡོད་དེ། དེ་ལྟར་གསུངས་པའི་ཆོས་འཁོར་རྒྱས་པ་བརྒྱད་
ཁྲིའམ་བརྒྱད་ཁྲི་བཞི་སྟོང་གསུངས་པ་དེ་དག་གདུལ་བྱ་དང་བརྗོད་བྱ་དང་རྗོད་བྱེད་དང་
བརྗོད་ཚུལ་ཅི་རིགས་ཀྱི་སྒོས་གསུང་རབ་ཡན་ལག་བཅུ་གཉིས་དང་ཡན་ལག་དགུར་
འདུ་ལ། བརྗོད་བྱའི་སྒོ་ནས་སྡེ་སྣོད་གསུམ་དུའང་འདུ་བའི་ཕྱིར། དེ་དག་གི་བརྗོད་བྱ་
བསླབ་པ་གསུམ་དུ་འདུ་ལ། དེ་དག་ཉམས་སུ་ལེན་དགོས་ཤིང་། དེ་ཡང་ཐོག་མར་འདུལ་
བའི་སྡེ་སྣོད་ལ་བསླབ་དགོས་ཏེ། ཚིག་དང་དོན་གྱི་འདུལ་བ་གཉིས་ནི་བསྟན་པའི་རྩ་བ་
དང་པོར་ཡོན་ཏན་རྣམས་བསྐྱེད་པ་ས་ལྟ་བུ་དང༌། ཚུལ་འཆལ་འགོག་པའི་ཆུ་ལོན་དང་།
བསྟན་པ་གནས་མི་གནས་ཀྱང་འདུལ་བའི་ཆོ་ག་དང་དེའི་ཉམས་ལེན་ཡོད་མེད་ཀྱི་སྒོ་
ནས་འཇོག་པ་དང་། འདུལ་བ་ནི་བསྟན་པ་དང་བསླབ་པ་སྟོན་པས་སྟོན་པའི་དོད་ཡིན་
པའི་ཕྱིར། ཁྱད་པར་དང་པོ་གཉིས་ཡིན་ཏེ། འདུལ་བར་བསྟོད་པ་ལས།(༤ན) ཇི་ལྟར་

ས་ནི་སྐྱེ་དགུ་རྣམས་ཀྱི་གཞི། །དེ་ལས་འབྲས་རྣམས་སྐྱེ་བར་འགྱུར་བ་ལྟར། །དེ་བཞིན་
འདུལ་བའང་སྡོམ་བརྩོན་རྣམས་ཀྱི་གཞི། །དེ་བཞིན་དེ་ལས་བསོད་ནམས་རྣམས་ཀྱང་
སྐྱེ། །ཚུལ་ཁྲིམས་ཡོན་ཏན་ཀུན་གྱི་གནས་སུ་དགོངས། །དེ་ཡི་གནས་ནི་འདུལ་བ་ཡིན་
པར་གསུངས། །ཞེས་གསུངས་པའི་ཕྱིར། ཁྱད་པར་གཉིས་པ་ཡིན་ཏེ། སོ་ཐར་ལས། འདི་
ནི་བཟང་འགྲོར་འགྲོ་བ་ཡི། །ངེས་པའི་ཆུ་ལོན་ཟམ་པ་ཡིན། །ཞེས་སོ། ཁྱད་པར་གསུམ་པ་
ཡིན་ཏེ། འདུལ་བར་བསྟོད་པ་ལས། མཛོད་མཆོག་འདུལ་བ་རྫོགས་པ་འདི་གནས་
པ། །དེ་སྲིད་ཆོས་སྒྲོན་འདི་ནི་གནས་འགྱུར་ཞིང་། །ཞེས་དང་། ལུང་ཞུ་བ་ལས། བཙུན་
པ་ཇི་ཙམ་གྱིས་ན་དམ་པའི་ཆོས་མཆིས་པ་ཞེས་བགྱི། ཇི་ཙམ་གྱིས་ན་དམ་པའི་ཆོས་
ཞིག་པ་ཞེས་བགྱི། ཉེ་བར་འཁོར་ཇི་སྲིད་དུ་ལས་ཀྱང་ཡོད་ལ་ནན་ཏན་བྱེད་པ་ཡང་ཡོད་
པའི་བར་དུ་སྟེ། ལས་ཀྱང་ཡོད་ལ་ནན་ཏན་བྱེད་པ་ཡང་ཡོད་ན་དམ་པའི་ཆོས་གནས་པ་
ཞེས་བྱའོ། །ལས་ཀྱང་མེད་ནན་ཏན་བྱེད་པ་ཡང་མེད་ན་དམ་པའི་ཆོས་ཞིག་པ་ཞེས་
བྱའོ། །ཞེས་གསུངས་པའི་ཕྱིར། ཁྱད་པར་བཞི་པ་གྲུབ་སྟེ། སོ་སོ་ཐར་པ་ལས། འདི་ནི་ཁྱོད་
ཀྱི་སྟོན་པ་ཞེས། །རང་བྱུང་ཉིད་ཀྱིས་གུས་བཅས་པར། །ནན་ཏན་དགེ་སློང་ཚོགས་
མདུན་བསྟོད། །ཞེས་གསུངས་པའི་ཕྱིར། འདུལ་བ་ནི་སངས་རྒྱས་ཀྱིས་ཀྱང་གུས་པའི་
ཡུལ་ཡིན་ཏེ། སངས་རྒྱས་ཀྱིས་ཀྱང་དུས་གསུམ་གྱི་སངས་རྒྱས་ཐམས་ཅད་ཀྱི་ངང་ཚུལ་
ནི་འདི་ལྟ་བུའོ་སྙམ་དུ་གུས་པ་དང་ཞེ་ས་དང་བཅས་པའི་ཡུལ་ཡིན་པའི་ཕྱིར། དཔེར་ན་
སྟོན་པས་བྱང་སྒོར་དགེ་སློང་གཟིགས་པ་དང་། མཆོག་ཟུང་གིས་ཐོག་མར་རྟ་ཐུལ་མཐོང་
བ་བཞིན། །འདུལ་བར་བསྟོད་པར། གང་ལ་བརྟེན་ཏེ་གནས་པའི་སངས་རྒྱས་རྣམས། །
དེ་ལ་གུས་བཅས་ཞེ་སར་བཅས་འགྱུར་ཞིང༌། །ཞེས་སོ། །འདུལ་བའི་སྡེ་སྣོད་ལ་བཞི་
ཡོད་དེ། རྩ་བའི་མདོ་དང་། བཤད་པའི་མདོ་དང་། ཕྱོགས་མཐུན་གྱི་མདོ་དང་། དེ་དག་

(༤བ) གི་དགོངས་འགྲེལ་གྱི་བསྟན་བཅོས་བཞིར་ཡོད་པའི་ཕྱིར། རྩ་བའི་མདོ་ལ་གཉིས་
ཡོད་དེ། དགེ་སློང་ཕའི་སོ་ཐར་གྱི་མདོ་ཚིགས་བཅད་བདུན་བརྒྱ་ལ་བམ་པོ་གཉིས་བྱས་པ་
དང་། དགེ་སློང་མའི་སོ་ཐར་གྱི་མདོ་ཤོ་ལོ་ཀ་བརྒྱད་བརྒྱ་ལ་བམ་པོ་གཉིས་བྱས་པ་དང་
གཉིས་ཡོད་པའི་ཕྱིར་ཏེ། དང་པོས་དགེ་སློང་ཕའི་ཁྲིམས་ཉིས་བརྒྱ་ང་གསུམ་སྟོན་ལ།
གཉིས་པས་དགེ་སློང་མའི་ཁྲིམས་སུམ་བརྒྱ་དང་དྲུག་ཅུ་རྩ་བཞི་རྣམས་སྟོན་པའི་ཕྱིར།
བཤད་པའི་མདོ་ལ། ལུང་སྡེ་བཞི་ཡོད་དེ། ལུང་གཞི་དང་ལུང་རྣམ་འབྱེད་དང་། ལུང་ཕྲན་
ཚེགས་དང་། གཞུང་དམ་པ་རྣམས་སུ་ཡོད་པའི་ཕྱིར། དེ་བཞིས་བསྟན་ཚུལ་ཡོད་དེ།
ལུང་གཞིས་གཞི་བཅུ་བདུན་སྟོན་པས་སྡོམ་པའི་འབོག་ཆོག་དང་གཞི་གསུམ་སོགས་
སྟོན། ལུང་རྣམ་འབྱེད་ཀྱིས་ཕ་མའི་ཁྲིམས་སོ་སོར་ཐར་པ་གཉིས་ལྟར་རྒྱས་པར་སྟོན་
ཀྱང་འབོག་ཆོག་དང་དབྱར་སོགས་མི་སྟོན་པ་དང་། གཞུང་བླ་མའམ་དམ་པས་ནི་གཞི་
དང་རྣམ་འབྱེད་ཀྱི་དོན་ཞིབ་ཏུ་འཆད་བྱེད་ཀྱི་འགྲེལ་པ་དང་། ལུང་ཕྲན་ཚེགས་ནི་དེ་
རྣམས་ཀྱི་མ་ཚང་བ་ཁ་སྐོང་ལྟ་བུ་ཡིན་པའི་ཕྱིར། དེར་ཐལ། དེ་ལྟར་ཡིན་ཚུལ་མདོ་རྩ་
བས་ཀྱང་ལུང་སོ་སོའི་བཏུས་ཚུལ་ལས་ཤེས་པའི་ཕྱིར། ཕྱོགས་མཐུན་གྱི་མདོ་ཡོད་དེ།
སྦྱངས་པའི་ཡོན་ཏན་སྟོན་པའི་མདོ་དང་། དགེ་སློང་ལ་རབ་ཏུ་གཅེས་པའི་མདོ་དང་།
ཚུལ་ཁྲིམས་ཡང་དག་པར་ལྡན་པའི་མདོ་སོགས་ཡོད་པའི་ཕྱིར།
 དགོངས་འགྲེལ་གྱི་བསྟན་བཅོས་ཇི་ཡོད་བཤད་པ།
༈ བཞི་པ་དགོངས་འགྲེལ་གྱི་བསྟན་བཅོས་ཡོད་དེ། མདོའི་དགོངས་འགྲེལ་དང་།
བསྟན་བཅོས་ཀྱི་དགོངས་འགྲེལ་གཉིས་ཡོད་པའི་ཕྱིར། མདོའི་དགོངས་འགྲེལ་གཉིས་

ཡོད་དེ། སྤྱིའི་དགོངས་འགྲེལ་དང་། བྱེ་བྲག་གི་དགོངས་འགྲེལ་གཉིས་ཡོད་པའི་
ཕྱིར། སྤྱིའི་དགོངས་འགྲེལ་ཡོད་དེ། བྱེ་བྲག་བཤད་མཛོད་ནང་གི་འདུལ་བ་བྱེ་བྲག་ཏུ་
བཤད་པ་དགྲ་བཅོམ་པ་ཉེར་སྦས་སོགས་ཀྱིས་མཛད་པ་དང་། ཐོགས་མེད་ཀྱི་འདུལ་བ་
བསྡུ་བ་དང་། ཁྱད་པར་དུ་འདུལ་བའི་སྡེ་(༥ན) བཞི་སོགས་སྡེ་སྣོད་མཐའ་དག་ལས་བཏུས་
ཤིང་མ་ཚང་བ་ཁ་བསྐང་རུང་མཐུན་ཞིབ་པར་སྦྱར་ཏེ་སྟོན་པའི་འདུལ་བ་མདོ་རྩ་བ་
མཁས་པ་ཡོན་ཏན་འོད་ཀྱིས་མཛད་པ་བམ་པོ་དགུ་པ་དང་། ཆོ་ག་བརྒྱ་རྩ་གཅིག་སྟོན་
པའི་ཀརྨ་ཤ་ཏམ་བམ་པོ་དགུ་པ་དང་། རྣམ་འབྱེད་ཀྱི་དོན་བསྡུ་དགྲ་བཅོམ་པ་ས་ག་ལྷས་
མཛད་པའི་མེ་ཏོག་ཕྲེང་རྒྱུད་དང་། དགེ་ཚུལ་གྱི་བསླབ་བྱ་གཙོ་བོར་སྟོན་ཅིང་བསླབ་
སྦྱིན་དགེ་སློང་ལས་འཕྲོས་ནས་མདོ་སྡེ་པ་དང་། བྱེ་སྨྲ་དང་། ཐེག་ཆེན་པ་གསུམ་གྱི་འདོད་
ཚུལ་སོགས་ཁྱད་འཕགས་བཤད་པའི་སུམ་བརྒྱ་པ་དང་། དེའི་རང་འགྲེལ་འོད་ལྡན་དང་།
དེའི་འགྲེལ་བཤད་དུལ་ལྷས་མཛད་པ་སློབ་ཕན་དང་། ཁ་ཆེ་འདུས་བཟང་གིས་མཛད་
པ་དགེ་ཚུལ་གྱི་བསླབ་བྱ་སྟོན་པའི་ཀཱ་རི་ཀཱ་ལྔ་བཅུ་པ་སོགས་ཡོད་པའི་ཕྱིར། མདོ་སོ་
སོའི་འགྲེལ་པ་ཡོད་དེ། སོ་ཐར་གྱི་འགྲེལ་པ་ཁྱད་པར་བཤེས་གཉེན་གྱིས་མཛད་པ་
སོགས་ཡང་དག་དང་ལྟར་སྣང་བརྒྱད་དང་། གཞི་འགྲེལ་དགེ་ལེགས་བཤེས་གཉེན་
གྱིས་མཛད་པ་བསྒྱུར་བའི་འཕྲོ་ཅན་དང་བམ་པོ་བཅུ་གཅིག །རྣམ་འབྱེད་འགྲེལ་པ་དུལ་
ལྷས་མཛད་པ་དང་། གཞུང་བླ་མའི་བྱེ་བྲག་ལུང་ཞུ་བའི་འགྲེལ་པ་དགེ་བའི་བཤེས་
གཉེན་གྱིས་མཛད་པ་བསྒྱུར་འཕྲོ་ཅན་དང༌། ཕྲན་ཚེགས་སྒོ་བརྒྱད་ཀྱི་འགྲེལ་པ་སློབ་
དཔོན་ཚུལ་ཁྲིམས་བསྐྱངས་ཀྱིས་མཛད་པ་རྣམས་ཡོད་པའི་ཕྱིར། འདུལ་བའི་བསྟན་
བཅོས་ཀྱི་དགོངས་འགྲེལ་ཡོད་དེ། མདོ་རྩ་བའི་འགྲེལ་པ་ཉིད་ཀྱི་རྣམ་བཤད་ཅེས་པ་
དང་། མདོ་རྩ་བའི་རྒྱ་ཆེར་འགྲེལ་པ་ཆོས་བཤེས་གཉེན་གྱིས་མཛད་པ་དང་། འགྲེལ་

ཆུང་ཡོན་ཏན་འོད་མ་འདི་ཐེ་ཚོམ་ཅན་དང༌། མདོ་རྩ་བའི་འགྲེལ་པ་སློབ་དཔོན་ཤེས་
རབ་བྱེད་པས་མཛད་པ་སོགས་ཡོད་པའི་ཕྱིར། དེ་དག་གང་གི་རྗེས་སུ་འབྲང་བ་ཡོད་དེ།
མདོ་རྩ་འགྲེལ་གསུམ་དང་། སུམ་བརྒྱ་པ་རྩ་འགྲེལ་དང་། ལུང་སྡེ་བཞིའི་འགྲེལ་པ་རྣམས།
བོད་ཀྱི་ཉེ་བར་འཁོར་ཀུན་མཁྱེན་མཚོ་སྣ་པའི་འགྲེལ་(༥བ) པ་དང་།རྒྱལ་བ་དགེ་འདུན་
གྲུབ་ཀྱི་རིན་ཆེན་ཕྲེང་བ་རྣམས་གཞིར་བཞག་ཅིང་། རྒྱ་བོད་ཀྱི་མཁས་པ་སོ་སོ་དང་། སྔོན་
གྱི་མཁས་པ་རྒྱ་བྱ་གཙང་བུ་སོགས་དང་། ཕྱིས་ཀྱི་ཤར་རྩེ་དཀྱིལ་ཁང་ལེགས་བཟང་དང་།
རྗེ་བཙུན་པ་ཡབ་སྲས་དང་། པཎ་ཆེན་བསོད་ནམས་གྲགས་པ་སོགས་ཀྱི་ལེགས་པར་
བཤད་པས་ཀྱང་བརྒྱན་ཏེ་འཆད་པ་ཡིན་པའི་ཕྱིར། དེས་ན་འདུལ་བ་མདོ་རྩ་བའི་དོན་
བཤད་པ་ལ། མཚན་གྱི་དོན་དང་། འགྱུར་གྱི་ཕྱག་དང་། གཞུང་གི་དོན་དང་། མཇུག་གི་
དོན་དང་བཞི།
མཚན་གྱི་དོན་བཤད་པ། 
༈ དང་པོ་ནི། རྒྱ་གར་སྐད་དུ། བི་ནཱ་ཡ་སཱུ་ཏྲ། བོད་སྐད་དུ། འདུལ་བའི་མདོ། ཞེས་
བྱུང་། དེ་ཡོད་དེ། འདི་ལ་འདུལ་བའི་དོན་བཤད་པ་དང་། མདོའི་དོན་བཤད་པ་གཉིས་
ཡོད་པའི་ཕྱིར། འདིའི་འདུལ་བ་གཉིས་ཡོད་དེ། རྗོད་བྱེད་ཚིག་གི་འདུལ་བ་ལུང་སྡེ་བཞི་
སོགས་དང་། དོན་གྱི་འདུལ་བ་སྤོང་བདུན་འཁོར་བཅས་ཀྱི་ཚུལ་ཁྲིམས་སོགས་ཡིན་
པའི་ཕྱིར་ཏེ། རྒྱ་ཆེར་འགྲེལ་ལས། འདིར་འདུལ་བ་ཞེས་བྱ་བ་ཡང་རྣམ་པར་འབྱེད་པ་
ལ་སོགས་པ་དག་ཡིན་པར་བལྟ་སྟེ། ཞེས་གསུངས་པའི་ཕྱིར། དོན་གྱི་དེ་ཆོས་ཅན། འདུལ་
བར་བརྗོད་པའི་རྒྱུ་མཚན་ཡོད་དེ། འདུལ་བྱ་ཉེས་པ་འཇོམས་པའི་ཐར་པར་འཁྲིད་པར་
བྱེད་པའི་ཕྱིར། དེ་ཡང་ཡིན་ཏེ། བི་ནཱ་ཡའི་བི་ལ་བི་ཤྭ་དོ་ཥ་ཉེས་པ་སྣ་ཚོགས་དང་། ན་

ལ་ན་ཤའམ་སྔོན་མའི་ངག་ལྟར་ནན་ཏྲ་འཇོམས་པ་དང་། ཡ་ལ་ཡ་ན་ཐེག་པ་དང་ན་ཡ་
འཁྲིད་པ་ལ་འཇུག་པའི་ཕྱིར་ཏེ། བམ་པོ་ལྔ་བཅུ་པ་ལས། སློབ་མ་རྣམས་དངོས་པོ་ཐམས་
ཅད་ཀྱི་མཆོག་མྱ་ངན་ལས་འདས་པར་འཁྲིད་པར་བྱེད་པའི་ཕྱིར་རམ། རྒྱུད་ལ་ཀུན་ཏུ་སྤྱོད་
པའི་དྲི་མ་དང་། རྣམ་པར་སྨིན་པའི་དྲི་མས་སྐྱོན་ཆགས་པར་བྱེད་པའི་ཉེས་པ་ཐམས་
ཅད་རྣམ་པར་འདུལ་བར་བྱེད་པའི་ཕྱིར་རོ། །ཞེས་དང་། དབྱངས་ཅན་མ་ལས། ཡི་གེ་གློ་
བུར་ཡི་གེ་བསྣོལ་བ་དང་། །གཞན་ཡང་གཉིས་ནི་ཡི་གེ་རྣམ་འགྱུར་ཉམས། །བྱིངས་ཀྱི་
དོན་ཏེ་ཕུལ་བྱུང་སྦྱོར་བ་སྟེ། །དེས་(༦ན) གསུངས་ཆོ་ག་ལྔ་པོ་ངེས་པར་བཤད། །ཅེས་
གསུངས་པའི་ཕྱིར། བི་ནཱ་ཡ་སྒྲུབ་ན། ན་ཉ་ཐོབ་པའི་བྱིངས་ལ། ཀ་ལ་པའི་ཀྲི་ཏ་རྐང་
བཞི་པས། ལས་ལ་ཨ་ན་ནོ་ཞེས་པའི་ཨ་ཎ་བྱིན། ཉེར་བསྒྱུར་བའི་བི་གོང་དུ་བྱིན། ཉ་
ཎ་རྗེས་འབྲེལ་ཕྱིས། ཎི་ཉ་ལ་འཕེལ་བ་དང་ཨཻ་ཨཱ་ཡར་བསྒྱུར་དང་པོའི་ཥ་ཎ་ནི་ས་ན་
འོས་ཎ་ནར་བསྒྱུར་སི་བྱིན་རྣམ་བཅད་བྱས་པས་བི་ནཱ་ཡཿགྲུབ། བསྟན་བཅོས་འདི་ཆོས་
ཅན། འདུལ་བའི་མདོར་བརྗོད་པའི་རྒྱུ་མཚན་ཡོད་དེ། སྡོམ་པ་མ་ཐོབ་པ་ཐོབ་པའི་ཐབས་
དང་། ཐོབ་པ་མི་ཉམས་པ་དང་། ཉམས་ན་ཕྱིར་འཆོས་པ་དང་བདེ་བར་གནས་པའི་རྐྱེན་
གསུམ་དུ་ཚིག་དོན་གྱི་འདུལ་བ་མཐའ་དག་མདོར་བསྡུས་ནས་སྟོན་པས་ན་དེ་ལྟར་བརྗོད་
པའི་ཕྱིར་ཏེ། གཉིས་པ་ལ་བམ་གྲངས་དང་། འགྱུར་ཕྱག་གཉིས་དང་པོ་ནི། བམ་པོ་
དང་པོ་ཞེས་བྱུང་། གཉིས་པ་ནི། ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་བྱུང་།

གཞུང་གི་དོན་ལས་དགོས་སོགས་ཆོས་བཞི་ལ་དཔྱད་པ། 
༈ གསུམ་པ་གཞུང་གི་དོན་ལ། བསྟན་བཅོས་ལ་འཇུག་པའི་ཡན་ལག་དང་། གཞུང་
དངོས་གཉིས། དང་པོ་ནི། ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ། ཞེས་བྱུང་།
འདི་ལ་དགོས་སོགས་ལ་དཔྱད་པ་དང་། བརྗོད་བྱ་ཚུལ་ཁྲིམས་ལ་དཔྱད་པ་གཉིས། དང་
པོ་ལ། དགག་གཞག་སྤང་གསུམ་ལས། དང་པོ་ལ་མུ་སྟེགས་རྣ་བ་མ་ཕུག་པ་ན་རེ། བསྟན་
བཅོས་ཀྱི་དབུར་དགོས་སོགས་བཞི་བཀོད་པ་དེ་དེ་ལ་ངེས་པ་བསྐྱེད་པའི་ཆེད་ཡིན་ཟེར་
ན། འོ་ན་རྟོག་ལྡན་གྱིས་དེ་བཞི་མ་ངེས་བར་དུ་བསྟན་བཅོས་ལ་འཇུག་པ་མི་སྲིད་པར་ཐལ།
འདོད་པའི་ཕྱིར། འདོད་མི་ནུས་ཏེ། དོན་འགྱུར་གྱི་ཐེ་ཚོམ་དང་ཡིད་དཔྱོད་ཀྱིས་ཀྱང་དེ་
ལ་འཇུག་པ་ཡོད་པའི་ཕྱིར་ཏེ། ཆོས་མཆོག་གི་ཚད་མ་བརྟགས་པ་ལས་ཀྱང༌། གང་ཕྱིར་
དོན་གཉེར་འཇིག་རྟེན་འདི། །ཐེ་ཚོམ་ལས་ཀྱང་འཇུག་ཕྱིར་རོ། །ཞེས་གསུངས་པའི་ཕྱིར།
ཡང་ཁ་ཅིག་ན་རེ། དེའི་དགོས་པ་གཞན་གྱི་སྦྱོར་བ་ངན་པ་བཟློག་(༦བ) ཆེད་ཡིན་
པར་ཐལ། ཞི་བ་འཚོས་དེ་ལྟར་བཞེད་པའི་ཕྱིར། དེར་ཐལ། ཞི་འཚོས་གཞན་གྱི་སྦྱོར་བ་
ངན་པ་བཟློག་པ་དགོས་འབྲེལ་ངག་གི་དགོས་པར་འདོད་པའི་ཕྱིར་ན་མ་ཁྱབ་སྟེ། དེ་
དག་གི་དགོས་པ་ལ་གཙོ་ཕལ་དུ་མ་ཡོད་པའི་ཕྱིར། འདིས་རྩ་བར་འདོད་པ་ཁེགས་སོ། །
སྐབས་འདིར་རྒྱ་བོད་དུ་མས་སྣ་ཚོགས་ལབ་ཀྱང་མ་སྤྲོས། 
ཡང་བོད་ཀྱི་འདུལ་ཤ་མི་དང་སྦལ་ཏི་འཛིན་འགའ་ཞིག་ན་རེ། འདིའི་དགོས་པ་ནི་རྟོག་
ལྡན་བསྟན་བཅོས་ལ་འཇུག་པའི་ཡན་ལག་ཡིན་ཏེ། ཊིཀྐ་ལས། འདིར་རྟོག་པ་སྔོན་དུ་
གཏོང་བ་དག་ནི་སོགས་གསུངས་པའི་ཕྱིར་ན་མ་ཁྱབ། འོ་ན་དེ་བཀོད་པའི་དགོས་པ་ལ་

རྣམ་བཅད་ཀྱི་དགོས་པ་དང་། ཡོངས་གཅོད་ཀྱི་དགོས་པ་དང་གཙོ་ཕལ་གཉིས་དང་བཞི་
མེད་པར་ཐལ། དེའི་དགོས་པ་རྟོག་ལྡན་གྱིས་བསྟན་བཅོས་ལ་འཇུག་པ་ཁོ་ན་ཡིན་པའི་
ཕྱིར། རྟགས་ཁས། འདོད་མི་ནུས་ཏེ། དེ་ལ་ཡོངས་གཅོད་ཀྱི་དེ་ཡོད་པ་གང་ཞིག །དེ་
ལ་རྣམ་བཅད་ཀྱི་དེ་ཡང་ཡོད། ཕྱི་མ་གཉིས་ཀྱང་ཡོད་པའི་ཕྱིར། དང་པོ་གྲུབ་སྟེ། འདི་
ལ་བརྟེན་ནས་དགོས་སོགས་ཆོས་བཞི་རྟོགས་པ་དེ་དེའི་ཡོངས་གཅོད་ཀྱི་དེ་ཡིན་པའི་
ཕྱིར་ཏེ། རྣམ་ངེས་ལས། བརྡའ་ཇི་ལྟ་བ་བཞིན་རྟོགས་པའི་ཕྱིར་དང་། སྒྲ་སྦྱར་བའི་
དགོས་པ་ཡང་དེ་ཙམ་དུ་ཟད་པའི་ཕྱིར་དང་། ཞེས་གསུངས་པའི་ཕྱིར་དང་། ཊིཀྐ་ལས།
ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ་ཞེས་བྱ་བའི་མདོ་འདིས་ནི་འདུལ་
བའི་མདོ་འདིའི་འབྲེལ་བ་དང་། བརྗོད་པར་བྱ་བ་དང་། དགོས་པ་དང་། དགོས་པའི་
ཡང་དགོས་པ་རྣམས་བརྗོད་དེ། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ།
འདི་ལ་དགོས་སོགས་བཞི་ཡོད་པར་རྟོགས་པ་ལ་བརྟེན་ནས་དགོས་སོགས་མེད་འཛིན་
གྱི་ལོག་རྟོག་བཞི་དང་། དེ་བཞི་ཡོད་མེད་ཐེ་ཚོམ་པའི་ཐེ་ཚོམ་བཞི་དང་བརྒྱད་བཅད་པ་
དེ་དེའི་རྣམ་བཅད་ཀྱི་དེ་ཡིན་པའི་ཕྱིར་ཏེ། ཊིཀྐ་ལས། འདུལ་བའི་མདོ་འདི་ལ་བརྗོད་པར་
བྱ་བ་མེད་པར་དོགས་པ་(༧ན) བསལ་བའི་ཕྱིར་བརྗོད་པར་བྱ་བ་བསྙད་དོ། །འབྲས་བུ་
མེད་པར་དོགས་པ་བཟློག་པའི་ཕྱིར་དགོས་པ་བརྗོད་དོ། །ཐབས་མེད་པར་དོགས་པ་
སྤང་པའི་ཕྱིར་འབྲེལ་པ་བཤད་དོ། །འདོད་པའི་དོན་གྲུབ་པར་བྱ་བའི་ཕྱིར་དགོས་པའི་
དགོས་པ་ཡང་བསྟན་ཏོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། འདིའི་དགོས་པ་
ཡིན་ན། དགོས་པའི་གཙོ་བོ་ཡིན་པས་མ་ཁྱབ་པའི་ཕྱིར། སླའོ། ། 
ཡང་ཁ་ཅིག །འདིའི་བརྗོད་བྱ་ངེས་འབྱུང་གི་ཚུལ་ཁྲིམས་ཡིན་ཟེར་ན། ལྟུང་བ་སྡེ་
ལྔ་དང་གཞི་གསུམ་རེ་རེ་ནས་ཆོས་ཅན། ངེས་འབྱུང་གི་ཚུལ་ཁྲིམས་ཡིན་པར་ཐལ། འདིའི་

བརྗོད་བྱ་ཡིན་པའི་ཕྱིར། དེར་ཐལ། འདིའི་བརྗོད་བྱ་ལ་མ་ཐོབ་པ་ཐོབ་པར་བྱེད་པ་
དང་། ཐོབ་པ་མི་ཉམས་པའི་ཐབས་དང་། ཉམས་ན་ཕྱིར་བཅོས་ཚུལ་དང་། བདེ་བར་
གནས་པའི་རྐྱེན་སོགས་ཡོད་པའི་ཕྱིར། ཡང་རྟོག་གེ་པ་མང་པོ་ན་རེ། རྣམ་འགྲེལ་གཞིར་
བཞག་ནས། བུམ་པ་བརྗོད་པའི་སྒྲ་དེའི་བརྗོད་བྱ་ལ་དངོས་ཀྱི་བརྗོད་བྱ་དང་ཞེན་པའི་
བརྗོད་བྱ་གཉིས་བྱས་ནས་སྔ་མ་རྟོག་བཏགས་སམ། སྒྲ་སྤྱིས་ཁྱབ་པ་དང་། ཕྱི་མ་རང་
མཚན་གྱིས་ཁྱབ་པར་འདོད་དོ། །འོ་ན་བུམ་པ་ཞེས་བརྗོད་པའི་སྒྲ་དངོས་ཀྱི་བརྗོད་བྱ་
ཡིན་ན་རྟོག་བཏགས་ཡིན་དགོས་པར་ཐལ། ཁྱོད་ཀྱི་སྒྲའི་དངོས་ཡུལ་གྱི་མཚན་ཉིད་
འཐད་པའི་ཕྱིར། ཁྱབ་པ་ཁས། འདོད་ན་བུམ་པ་ཆོས་ཅན། རྟོག་བཏགས་ཡིན་པར་ཐལ།
དེའི་དངོས་ཀྱི་དེ་ཡིན་པའི་ཕྱིར། ཁྱབ་པ་ཁས། དེར་ཐལ། ཁྱོད་གཞི་གྲུབ་པའི་ཕྱིར།
འདོད་མི་ནུས་ཏེ། རྣམ་འགྲེལ་ལུགས་ལ་དེ་རང་མཚན་ཡིན་པའི་ཕྱིར། དེར་ཐལ། སྒྲའི་
དངོས་ཀྱི་བརྗོད་བྱ་རྟོག་བཏགས་ཡིན་ཀྱང་དེ་ལ་རྟོག་བཏགས་ཀྱིས་མ་ཁྱབ་པས་རང་
ལྡོག་དང་གཞི་ལྡོག་གི་ཁྱད་པར་ལ་མཁས་དགོས་པའི་ཕྱིར། 
རྗེ་རིན་པོ་ཆེའི་གསུང་ཟིན་བྲིས་ཚད་མའི་ལམ་སྒྲིགས་ལས། དགག་སྒྲུབ་ཀྱི་དངོས་
བསྟན་རང་མཚན་མ་ཡིན་པར་བསྟན་གྱི། རང་མཚན་དགག་སྒྲུབ་ཀྱི་(༧བ) དངོས་བསྟན་
མ་ཡིན་པར་མ་བསྟན་ཏེ། ཚད་མས་དངོས་སུ་སྒྲུབ་པ་དང་། དགག་པ་དུ་མ་བྱེད་དགོས་
པའི་ཕྱིར་རོ། །རང་མཚན་དགག་སྒྲུབ་ཀྱི་གཞིར་མི་རུང་བར་སྨྲ་བ་ནི་རང་ཚིག་འགལ་བ་
ཡིན་ཏེ། ཞེས་གསུངས་པའི་ཕྱིར། ཕྱི་མ་ལ་ཡང་འོ་ན་བུམ་འཛིན་རྟོག་པའི་ཞེན་སའམ་འཁྲ་
ས་ཡིན་ན་རང་མཚན་གྱིས་ཁྱབ་པར་ཐལ། བུམ་པ་བརྗོད་པའི་སྒྲའི་དངོས་ཀྱི་ཞེན་པའི་
བརྗོད་བྱ་ལ་རང་མཚན་གྱིས་ཁྱབ་པའི་ཕྱིར། རྟགས་ཁས། ཁྱབ་སྟེ། བུམ་པའི་སྒྲ་སྤྱི་དེ་
བུམ་པ་ཞེས་བརྗོད་བྱའི་སྒྲའི་དངོས་ཀྱི་ཞེན་པའི་བརྗོད་བྱ་ཡིན་པའི་ཕྱིར། དེར་ཐལ། བུམ་

པའི་དོན་སྤྱི་དེ་བུམ་འཛིན་རྟོག་པའི་དངོས་ཀྱི་ཞེན་ས་ཡིན་པའི་ཕྱིར། རྟགས་གྲུབ་ཅིང༌།
རྩ་བར་འདོད་མི་ནུས་པ་གཉིས་ཀ་ཡིན་ཏེ། རྗེའི་གསུང་ཟིན་བྲིས་ཀྱི་ཚད་མའི་ལམ་སྒྲིགས་
ལས། སྣང་བ་དོན་མེད་པ་ལ་དོན་དུ་ཞེན་ན་ཞེན་ཡུལ་ལ་མ་འཁྲུལ་བ་འགལ་ལོ་སྙམ་ན་
མ་ཡིན་ཏེ། རྟོག་པའི་དངོས་ཀྱི་ཞེན་སའམ་འཁྲ་ས་དོན་དུ་མེད་པའི་སྣང་བ་དེ་ཉིད་ཡིན་
པས་དོན་མེད་པ་ལ་དོན་དུ་ཞེན་པ་ཞེས་བྱ་ཡི། ཞེས་གསུངས་པའི་ཕྱིར། འདིར་དགག་
དགོས་མང་པོ་སྣང་ཡང་མ་སྤྲོས། ། 
རང་ལུགས་ལ་བསྟན་བཅོས་འདི་ཆོས་ཅན། དགོས་སོགས་བཞི་ཡོད་དེ། ངེས་
འབྱུང་གི་ཚུལ་ཁྲིམས་བསླབ་བྱ་དང་བཅས་པ་བརྗོད་བྱ་དང་། འདི་ལ་བརྟེན་ནས་དེ་
རྟོགས་པ་དགོས་པ་དང་། དེ་རྟོགས་པ་ལ་བརྟེན་ནས་ལྷག་མེད་མྱང་འདས་ཐོབ་པ་ཉིང་
དགོས་དང་། དེ་ལྟར་ལྷག་མེད་མྱང་འདས་ཐོབ་པ་དེ་དེ་འདྲའི་དགོས་པ་དང་འབྲེལ་བའི་དེ་
བྱུང་འབྲེལ་དེ་འདིའི་འབྲེལ་བ་ཡིན་པའི་ཕྱིར། དང་པོ་གྲུབ་སྟེ། ཚུལ་ཁྲིམས་ཞེས་པས་
བརྗོད་བྱ་བསྟན་པའི་ཕྱིར་ཏེ། རྒྱ་ཆེར་འགྲེལ་ལས། དེ་ལྟ་བས་ན་ཚུལ་ཁྲིམས་ཞེས་བྱ་
བའི་སྒྲ་སྨོས་པས་བརྗོད་པར་བྱ་བ་དག་བསྙད་པ་ཡིན་ནོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། ཚུལ་ཁྲིམས་ཀྱི་དབང་དུ་བྱས་ཏེ། ཞེས་པས་དགོས་པ་ཤུགས་ལ་བསྟན་
པའི་ཕྱིར་ཏེ། རྒྱ་ཆེར་འགྲེལ་ལས། ཚུལ་ཁྲིམས་བསྟན་(༨ན) པ་ནི་དགོས་པ་ཡིན་ཏེ།
ཞེས་དང་། དེ་ལྟ་བས་ན་ཚུལ་ཁྲིམས་ཡོངས་སུ་ཤེས་པར་བྱ་བའི་དོན་དུ་མདོ་འདི་བརྩམས་
སོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ངེས་པར་འབྱུང་བ་ཞེས་པས་ཉིང་
དགོས་མྱང་འདས་བསྟན་པའི་ཕྱིར་ཏེ། རྒྱ་ཆེར་འགྲེལ་ལས། དེའི་ཕྱིར་དགོས་པའི་ཡང་
དགོས་པ་བརྗོད་པར་བྱ་སྟེ། དེ་ཡང་ངེས་པར་འབྱུང་བ་ཞེས་སྨོས་པས་བསྟན་ཏོ། །ངེས་
པར་འབྱུང་བ་ནི་མྱ་ངན་ལས་འདས་པ་སྟེ། ཞེས་གསུངས་པའི་ཕྱིར། བཞི་པ་གྲུབ་སྟེ། མདོ་

འདིའི་ཚིག་གཉིས་ཀྱིས་ཤུགས་ལ་བསྟན་པའི་ཕྱིར་ཏེ། རྒྱ་ཆེར་འགྲེལ་ལས། འདུལ་བའི་
མདོ་དང་དགོས་པ་གཉིས་ནི་ཐབས་དང་ཐབས་ལས་བྱུང་བའི་མཚན་ཉིད་ཀྱི་འགྲེལ་པ་
ཡིན་ཏེ། རྒྱུ་དང་འབྲས་བུའི་མཚན་ཉིད་ཅེས་བྱ་བའི་ཐ་ཚིག་གོ །ཞེས་དང་། རིན་ཆེན་
ཕྲེང་བ་ལས་ཀྱང་། འོ་ན་བདག་གཅིག་དང་དེ་བྱུང་གི་འབྲེལ་པ་གང་གྲུབ་ཅེ་ན། དེ་བྱུང་
གི་འབྲེལ་པ་གྲུབ་སྟེ། ཞེས་གསུངས་པའི་ཕྱིར། དགོས་སོགས་ཆོས་བཞི་བརྒྱད་དུ་ཡང་
ཡོད་དེ། བརྗོད་བྱ་ལ་དངོས་ཤུགས་གཉིས་སམ་གཙོ་ཕལ་གཉིས་དང་། དགོས་པ་ལ་
རྣམ་བཅད་ཡོངས་གཅོད་གཉིས་སམ། དགོས་པ་དང་ཉིང་དགོས་གཉིས་ལ་གཙོ་ཕལ་
གཉིས་གཉིས་སམ་ཉིང་དགོས་ལ་གནས་སྐབས་དང་མཐར་ཐུག་གི་དེ་གཉིས་དང་།
འབྲེལ་པ་ལ་དངོས་དང་བརྒྱུད་པའི་དེ་གཉིས་དབྱེར་ཡོད་པའི་ཕྱིར། བསྟན་བཅོས་ལ་
འཇུག་པའི་ཡན་ལག་ཆོས་ཅན། དགོས་སོགས་བཞིར་གྲངས་ངེས་ཏེ། དགོས་འབྲེལ་ངག་
གི་བསལ་བྱའི་བློ་ལ་ལོག་རྟོག་བཞི་དང་། ཐེ་ཚོམ་བཞིར་ངེས་པའི་ཕྱིར་ཏེ། ལོག་རྟོག་
བཞི་ནི། ཊིཀྐ་ལས། འདི་ལྟར་རྟོག་པ་སྔོན་དུ་གཏོང་བ་དག་ནི་འབྲེལ་བ་མེད་པ་དང་
སོགས་དང་། ཐེ་ཚོམ་བཞི་ནི་ཊིཀྐ་ལས། བརྗོད་པར་བྱ་བ་མེད་པར་དོགས་པ་བསལ་
བའི་ཕྱིར། སོགས་བྱུང་བའི་ཕྱིར། 
རྩོད་སྤོང་ལ། ཁོ་ན་རེ། འདི་ལ་བརྟེན་ནས་ཐོབ་པའི་དགྲ་(༨བ)བཅོམ་རྒྱུད་ཀྱི་ལམ་
བདེན་ཆོས་ཅན། བསྟན་བཅོས་འདིའི་ཉིང་དགོས་མ་ཡིན་པར་ཐལ། འདིའི་ཉིང་དགོས་
གཙོ་བོ་མ་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། མཐར་ཐུག་གི་ཉིང་དགོས་མ་ཡིན་
པའི་ཕྱིར་ཏེ། ལྷག་བཅས་མྱང་འདས་དང་ལམ་བདེན་གང་རུང་ཡིན་པའི་ཕྱིར་ཏེ། རྒྱ་
ཆེར་འགྲེལ་ལས། ཅིའི་ཕྱིར་ཟག་པ་མེད་པའི་ལམ་མི་བཟུང་ཞེ་ན། གཙོ་བོ་མ་ཡིན་པའི་
ཕྱིར། ཞེས་དང༌། རིན་ཆེན་ཕྲེང་བ་ལས། འདིས་ལམ་དང་ལྷག་བཅས་མྱང་འདས་

མཐར་ཐུག་གི་ཉིང་དགོས་ཡིན་པ་བཅད། ཅེས་གསུངས་པའི་ཕྱིར། རྩ་བར་འདོད་མི་
རིགས་པར་ཐལ། དེ་གཉིས་མཐར་ཐུག་གི་ཉིང་དགོས་མ་ཡིན་ཀྱང་ཉིང་དགོས་ཡིན་
པའི་ཁྱད་པར་འཐད་པའི་ཕྱིར་ཏེ། རིན་ཆེན་ཕྲེང་བ་ལས། དེ་གཉིས་མཐར་ཐུག་གི་ཉིང་
དགོས་མིན་ཀྱང་ཉིང་དགོས་ཡིན་ཏེ། ཞེས་དང་། ཕྲན་ཚེགས་འགྲེལ་པ་ལས། སྡུག་བསྔལ་
ལ་ཆོས་ཤེས་པའི་བཟོད་པ་ནས། ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་
བར་ནི་དགོས་པའི་ཡང་དགོས་པའོ། །ཞེས་གསུངས་པའི་ཕྱིར། ཁྱབ་སྟེ། ལམ་བདེན་
ལ་སྡུག་བསྔལ་ཆོས་བཟོད་ནས་མ་མཐའ་བཟུང་བའི་ཕྱིར། 
༈ཁོ་ན་རེ། འདིའི་ཉིང་དགོས་ཡིན་ན་ལྷག་མེད་མྱང་འདས་ཡིན་དགོས་པར་ཐལ།
རིན་ཆེན་ཕྲེང་བའི་ལུང་དེའི་ཕྱིར་ན་མ་ཁྱབ། འདོད་ན། ལྷག་མེད་མྱང་འདས་ཀྱི་ཐོབ་པ་
ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དགོས་པའི་དགོས་པ་མཐར་ཐུག་ཐོབ་
ཆེད་དུ་འཇུག་པའི་ཕྱིར་ཏེ། ཤཱཀྱ་འོད་ཀྱིས། ངེས་པར་འབྱུང་བའི་ཚུལ་ཁྲིམས་སྡུག་བསྔལ་
སྤོང་། །ཞེས་གསུངས་པའི་ཕྱིར། ཁྱབ་སྟེ། སྤོང་ཞེས་པ་ཕུང་པོ་ལྔའི་བདག་ཉིད་ཀྱི་སྡུག་
བསྔལ་སྤོང་ཞེས་པའི་དོན་ཡིན་པའི་ཕྱིར་ཏེ། འོད་ལྡན་ལས། དེ་ལ་ཚུལ་ཁྲིམས་གང་གིས་
ཕུང་པོ་ལྔའི་བདག་ཉིད་ཀྱི་སྡུག་བསྔལ་སྤོང་བར་བྱེད་པ་དེ་ནི། སྡུག་བསྔལ་སྤོང་བྱེད་ཅེས་བྱ་
སྟེ། ཞེས་དང་། རིན་ཆེན་ཕྲེང་བ་༩ན)ལས། ལྷག་མེད་མྱང་འདས་དེ་ཐོབ་པར་བྱེད་པའི་
ཚུལ་ཁྲིམས་ཡིན་པས། ཞེས་གསུངས་པའི་ཕྱིར། 
ཡང་ཁོ་ན་རེ། འདིའི་དགོས་སོགས་བཞི་པོ་གང་རུང་ཡིན་ན། བསྟན་བཅོས་འདི་ལ་
འབྲེལ་བས་ཁྱབ་ཟེར་ན། ལྷག་པ་ཚུལ་ཁྲིམས་ཀྱི་བསླབ་པ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། འདིའི་བརྗོད་བྱ་ཡིན་པའི་ཕྱིར་ཏེ། རྒྱ་ཆེར་འགྲེལ་ལས། འདིར་ཚུལ་
ཁྲིམས་ནི་བརྗོད་བྱ་ཡིན་ལ། ཞེས་གསུངས་པའི་ཕྱིར། འདོད་མི་ནུས་ཏེ། དེ་མ་གྲུབ་པའི་སྔ་

རོལ་དུ་དེ་རྒྱུད་ལྡན་ཡོད་པའི་ཕྱིར། ཁ། ཊརིལྟ་ཤོ་ཀྱི་ཆབ་པ། ལས།
ཡང་ཁ་ཅིག །ཚུལ་ཁྲིམས་རྟོགས་པ་དེ་བསྟན་བཅོས་འདིའི་དགོས་པ་ཡིན་ཟེར་ན།
དེ་ཆོས་ཅན། ཁྱོད་བསྟན་བཅོས་འདི་ལ་རག་ལས་པར་ཐལ། ཁྱོད་བསྟན་བཅོས་འདིའི་
དགོས་པ་ཡིན་པའི་ཕྱིར། འདོད་མི་ནུས་ཏེ། འདིའི་སྔ་རོལ་གྱི་བདག་ཅག་གི་སྟོན་པ་
ཡོད་པའི་ཕྱིར། ཁོ་ན་རེ། འདིའི་ཉིང་དགོས་སམ་ཉིང་དགོས་མཐར་ཐུག་ལ་རྟག་པས་ཁྱབ་
པར་ཐལ། རྒྱ་ཆེར་འགྲེལ་ལས། མྱ་ངན་ལས་འདས་པ་ནི་དོན་དམ་པར་གཙོ་བོ་ཡིན།
དགེ་བ་དང་རྟག་པའི་ཕྱིར་རོ། །ཞེས་གསུངས་པའི་ཕྱིར་ན་མ་ཁྱབ། འདོད་མི་ནུས་ཏེ།
དེའི་ཐོབ་པ་ཡང་དེ་ཡིན་པའི་ཕྱིར།
ཡང་ཁོ་ན་རེ། ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ། ཞེས་པས།
བརྗོད་བྱ་དང་ཉིང་དགོས་མངོན་སུམ་དུ་བསྟན་ཅིང་། འབྲེལ་བ་དང་དགོས་པ་ནི་ཤུགས་
ཀྱིས་བསྟན་པར་ཐལ། རྒྱ་ཆེར་འགྲེལ་ལས། དེ་ལྟ་བས་ན་བརྗོད་པར་བྱ་བ་དང་དགོས་
པའི་ཡང་དགོས་པ་ནི་ཚུལ་ཁྲིམས་དང་ངེས་པར་འབྱུང་བའི་སྒྲ་གཉིས་ཀྱིས་གོ་རིམས་
བཞིན་དུ་མངོན་སུམ་དུ་བསྟན་ལ་འབྲེལ་པ་དང་དགོས་པ་གཉིས་ཤུགས་ཀྱིས་བསྟན་ཏེ།
ཞེས་གསུངས་པའི་ཕྱིར་ན། མ་ཁྱབ་སྟེ། ཚུལ་ཁྲིམས་ཞེས་པས། བརྗོད་བྱ་དངོས་སུ་དང་
དགོས་པ་ཤུགས་ལ་དང་ངེས་པར་འབྱུང་ཞེས་པས་ཉིང་དགོས་དངོས་སུ་དང་། དེ་གཉིས་
(༩བ)བསྡོམས་པས་འབྲེལ་པ་ཤུགས་ལ་བསྟན། །ཞེས་པའི་དོན་ཡིན་པའི་ཕྱིར། རྩ་བར་
འདོད་ན། ཚུལ་ཁྲིམས་དོན་དམ་པར་སྒྲས་བརྗོད་པར་ཐལ། དེས་དེ་མངོན་སུམ་དུ་བརྗོད་
པའི་ཕྱིར། རྟགས་ཁས། ཁྱབ་ཅིང་། འདོད་མི་རིགས་པར་ཐལ། སྒྲ་རྟོག་གིས་སྒྲ་སྤྱི་དང་
དོན་སྤྱི་རིམ་བཞིན་དངོས་ཡུལ་དུ་མ་བྱས་པར་བརྗོད་མི་ཐུབ་པའི་ཕྱིར། དེར་ཐལ། སྒྲུབ་
འཇུག་གི་སྒྲ་རྟོག་གཉིས་མེད་པའི་ཕྱིར་ཏེ། རྣམ་འགྲེལ་ལས། སྤྱི་ཡི་དོན་ཅན་རྣམ་རྟོག་

པ། །གཞན་གྱི་ཆ་སྒྲོ་མ་བཏགས་པ། །དེ་ཙམ་སེལ་བའི་སྤྱོད་ཡུལ་ཅན། །ཞེས་དང་། སྒྲ་
རྣམས་ཀྱིས་ནི་བརྡར་བཏགས་སྟོན། །དེ་ནི་ཐ་སྙད་ཆེད་དུ་བྱས། །དེ་ཚེ་རང་གི་མཚན་
ཉིད་མེད། །དེས་ན་དེ་ལ་བརྡའ་མ་ཡིན། །ཞེས་པའི་དོན་ཡོད་པའི་ཕྱིར།
ཡང་ཁ་ཅིག་ན་རེ། མདོ་རྩ་བའི་གཞུང་གིས་སོ་ཐར་གྱི་ཚུལ་ཁྲིམས་དངོས་སུ་བསྟན་པ་
མེད་པར་ཐལ། མདོ་རྩ་འདིས་ཚུལ་ཁྲིམས་དེ་ངོ་བོའི་སྒོ་ནས་རྒྱས་པར་མ་བསྟན་པའི་ཕྱིར་
ན་མ་ཁྱབ། རྟགས་གྲུབ་སྟེ། འདིས་དེའི་མཚན་ཉིད་དང་དབྱེ་བ་སོགས་དངོས་སུ་མ་བཤད་
པའི་ཕྱིར། དེར་ཐལ། འདིས་དེ་ཤུགས་བསྟན་བསྟན་བྱའི་གཙོ་བོར་བྱས་ནས་རྒྱས་པར་
བསྟན་པའི་ཕྱིར། དེར་ཐལ་རབ་བྱུང་གཞིས་སྡོམ་པ་ཐོབ་བྱེད་ཀྱི་ཆོ་ག་དངོས་སུ་བསྟན་
ནས་སྡོམ་པ་ཤུགས་ལ་བསྟན། རྣམ་འབྱེད་གཉིས་སྤྱིར་བསྟན་དང་བཅས་པས་སྤང་བྱ་
ལྟུང་བ་དངོས་སུ་བསྟན་ནས། དེས་མ་གོས་པའི་སྡོམ་པའི་མཚན་ཉིད་རྣམས་ཤུགས་ལ་
གཙོ་བོར་བསྟན། གཞི་གསུམ་གྱི་སྐབས་སུ་བསླབ་པ་སྦྱོང་བའི་ཐབས་གཞི་གསུམ་
དངོས་སུ་བསྟན་ནས། སྦྱངས་བྱའི་བསླབ་པ་ཤུགས་ལ་གཙོ་བོར་བསྟན་པའི་ཕྱིར། རྩ་
བར་འདོད་མི་རིགས་པར་ཐལ། ལྔ་ཕྲུགས་སྐབས་སུ་དེ་དངོས་སུ་བསྟན་པའི་མདོ་ཚིག་
ཡོད་པའི་ཕྱིར།
ཡང་ཁ་ཅིག་ན་རེ། བསྟན་བཅོས་འདི་ལུང་སྡེ་བཞི་དང་ཟློས་སྐྱོན་ཡོད་པར་ཐལ།
བསྟན་བཅོས་འདིས་ཀྱང་ལུང་སྡེ་(༡༠ན)བཞི་ནས་བཤད་པའི་ངེས་འབྱུང་གི་ཚུལ་ཁྲིམས་
དེ་ཐབས་གསུམ་པོ་དེར་བསྡུས་ནས་གཏན་ལ་འབེབས་པར་བྱེད་པ་ཡིན་པའི་ཕྱིར།
ཟེར་ན། མ་ཁྱབ། སྐྱོན་དེ་མེད་པར་ཐལ། འདིར་དེ་ལྟར་བསྟན་པ་ལ་དགོས་པ་ཁྱད་པར་
ཅན་གསུམ་ཡོད་པའི་ཕྱིར། དེར་ཐལ། དེ་ལ་མ་རྟོགས་པ་རྟོགས་པའི་དེ་དང་། ལོག་རྟོག་
བསལ་བའི་དེ་དང་། མདོར་བསྡུས་ལ་དགའ་བའི་བསམ་པ་བསྐང་བའི་དགོས་པ་ཡོད་

པའི་ཕྱིར། དང་པོ་གྲུབ་སྟེ། རྩ་འགྲེལ་དུ་མ་རྟོགས་པ་རྟོགས་པའི་དགོས་པ་ཡོད་པའི་ཕྱིར།
དེར་ཐལ། ལུང་དུ་གཞི་རྣམ་འབྱེད་ཕྲན་ཚེགས་ཞུ་བ་རྣམས་གོ་རིམས་ངེས་པ་མེད་པ་
ལས། འདིར་ཐབས་གསུམ་ཀའི་སྐབས་སུ་གོ་རིམས་བྱས་པ་དེ་དེ་གསུམ་རྩ་འགྲེལ་དུ་
རྟོགས་པའི་ཆེད་ཡིན་པའི་ཕྱིར། དེར་ཐལ། གཞིའི་སྐབས་སུ་མདོ་རྩ་འདིར་དང་པོར་གཞི།
དེ་རྗེས་ཕྲན་ཚེགས། དེ་རྗེས་ཞུ་བ་ནས་འབྱུང་བ་བསྟན་པས་གཞི་རྩ་བ་དང་། ཕྲན་ཚེགས་
དེའི་འགྲེལ་པ་དང་། ཞུ་བ་དེའི་འགྲེལ་བཤད་ལྟ་བུར་རྟོགས་པའི་ཕྱིར་ཏེ། དཔེར་ན་རབ་
བྱུང་བསྙེན་རྫོགས་ཀྱི་རྟེན་ལ་གཞིའི་སྐབས་སུ་འདི་ཉིད་ལས། ལག་རྡུམ་དང་། ནས།
དེ་ལྟ་བུ་ཡི་མི་རྣམས་ནི། །དྲང་སྲོང་ཆེན་པོས་དགག་པ་མཛད། །མཛེས་པ་རབ་ཏུ་བྱུང་བ་
དང༌། །ཡོངས་སུ་དག་པ་བསྙེན་རྫོགས་པ། །ཞེས་པའི་མཛེས་པ་ཞེས་པས་རིགས་དང་
ལུས་ལ་སྐྱོན་ཆགས་པ་མ་ཡིན་པ་ཙམ་བཤད་པ་ལ། དེའི་སྐྱོན་ཕྲན་ཚེགས་ཀྱི་སྐབས་སུ་
འདི་ཉིད་ལས། སྐྲ་སེར་དང་ནི་སྐྲ་སེར་སྐྱ། །ཞེས་སོགས་ཀྱིས་སྐྲའི་སྐྱོན་དྲུག་དང་མགོ་
སྐྱོན་བདུན་རྣ་བ་མིག་སྣ་ཀོས་སོ་ལྔ་ལ་སྐྱོན་བརྒྱད་བརྒྱད་བཤད་པ་དང་། ཞུ་བའི་སྐབས་སུ་
མི་མ་ཡིན་པའི་འགྲོ་བ་དང་། སོགས་ཀྱིས་སྐྱེ་བའི་བར་ཆད་དང་། དེ་ནི་ལག་རྡུམ་ལ་སོགས་
པས་འཕངས་པ་ཡིན་ནོ་ཞེས་སོགས་ཀྱིས་སྔ་མ་གཉིས་ལས་མ་བཤད་པའི་སེན་གཅིག་
དང་དགྱེ་སྒུར་མཛུབ་དྲུག་སོགས་(༡་བ)ཞིབ་པར་བཤད་པས། འདི་དག་གི་གནང་བཀག་
མ་མཐུན་ཚེ་ཕྱི་མ་ཕྱི་མ་གཙོ་ཆེ་བའི་ཕྱིར། དེར་ཐལ། རིན་ཆེན་ཕྲེང་བ་ལས། དང་པོར་
གཞི་དེའི་རྗེས་སུ་ཕྲན་ཚེགས། དེའི་རྗེས་སུ་ཞུ་བ་སོགས་བསྟན་པས། གཞི་རྩ་བ་དང་།
ཕྲན་ཚེགས་འགྲེལ་བ་དང༌། ཞུ་བ་སོགས་འགྲེལ་བཤད་ལྟ་བུར་གོ་བའི་ཕྱིར་དང་། ཞེས་
གསུངས་པའི་ཕྱིར། དེས་ནི་རྣམ་འབྱེད་ཀྱི་སྐབས་སོགས་ཀྱང་གོ་ནུས་ཏེ། རྣམ་འབྱེད་
སྐབས་སུ་དང་པོར་རྣམ་འབྱེད། དེ་རྗེས་ཕྲན་ཚེགས། དེ་རྗེས་ཞུ་བ་བསྟན་པས་ཀྱང་རྣམ་

འབྱེད་རྩ་བ། ཕྲན་ཚེགས་འགྲེལ་བ། ཞུ་བ་འགྲེལ་བཤད་ལྟ་བུར་གོ་བའི་ཆེད་ཡིན་པའི་
ཕྱིར། རྩ་རྟགས་གཉིས་པ་གྲུབ་སྟེ། སྤྱིར་མདོ་རྩ་བའི་གཞུང་ཀུན་གྱིས་ལོག་རྟོག་སེལ་ལ།
ཁྱད་པར་དུ་སྡོམ་པ་མ་ཐོབ་པ་ཐོབ་པར་བྱེད་པའི་སྐབས་སུ་གསོལ་བའི་འོག་ཏུ་ཡང་
རུང་ངོ་། །ཞེས་པས་རྒྱ་གར་བ་ཁ་ཅིག་མཁན་པོར་གསོལ་བ་བཏབ་པའི་འོག་སྐྲ་དང་ཁ་
སྤུ་བྲེགས་པ་སོགས་མ་བྱས་པར་རབ་བྱུང་རུང་བར་འདོད་པའི་ལོག་རྟོག་སེལ་ཞིང་ཐོབ་པ་
མི་ཉམས་པའི་སྐབས་སུ་དེའི་ཕྱིར་དབྱུང་ངོ་སྙམ་པའི་བློ་གྲོས་གང་ཡིན་པ་དེ་ནི་བསྐུར་
བའིའོ། །ཞེས་སོགས་ཀྱིས་ལོག་རྟོག་སེལ་ཞིང་། ཉམས་པ་ཕྱིར་བཅོས་ཀྱི་སྐབས་སུ་ཁ་
ཅིག་འདི་ནི་ནན་ཏུར་གྱི་ཚུལ་དུ་བསྟན་ཏོ། །དེ་ནི་མི་བཟང་སྟེ་མདོ་སྡེ་དང་འགལ་བའི་ཕྱིར།
སོགས་ཀྱིས་ཀྱང་ལོག་རྟོག་སེལ་བའི་ཕྱིར། རྩ་རྟགས་གསུམ་པ་གྲུབ་སྟེ། ཚིག་ཉུང་ངུས་
རྒྱ་ཆེན་རྟོགས་ནུས་ཀྱི་དབང་རྣོན་དང་། ཚིག་རྒྱས་པ་འཛིན་མི་ནུས་པའི་དབང་རྟུལ་ལ་ཚིག་
ཉུང་ལ་དོན་ཚང་བ་བསྟན་པས་རྗེས་སུ་བཟུང་བའི་དགོས་པ་ཡོད་པའི་ཕྱིར། མ་རྟོགས་
པ་རྟོགས་པའི་དགོས་པ་གཞན་ཡང་ཡོད་དེ། བཅས་པ་དང་རྗེས་བཅས་སུ་མ་རྟོགས་པ་
དེར་རྟོགས་པའི་དགོས་པ་དང༌། རུང་མཐུན་དུ་མ་རྟོགས་པ་རྟོགས་པའི་དགོས་པ་དང་།
ཚིག་གཞན་གྱིས་དོན་(༡༡ན)གཞན་བསྟན་པ་རྟོགས་པའི་དགོས་པ་ཡོད་པའི་ཕྱིར། དང་
པོ་གྲུབ་སྟེ། ལུང་དུ་སྒྲུབ་པའི་རྗེས་སུ་སྒྲུབ་པ་དབྱར་སྔ་མ་བྱས་རྗེས་སུ་དབྱར་ཕྱི་མ་བྱེད་
པར་བཅས་པ་ལྟ་བུ་སོགས་གནང་བའི་རྗེས་སུ་གནང་བ་དང་། དགག་པའི་རྗེས་སུ་དགག་
པ་བསྟན་པའི་ལུང་ཟློས་པ་ལྟ་བུ་དང་། སྒྲུབ་པ་དང་གནང་བའི་རྗེས་སུ་དགག་པའི་རྗེས་
སུ་སྒྲུབ་པ་དང་གནང་བ་བསྟན་པ་སོགས་ཀྱི་ལུང་རྣམས་འགལ་བ་ལྟ་བུར་སྣང་བ་ལས་
འདིར་གང་གཙོ་ཆེ་བར་བཤད་པས་ཟློས་འགལ་མེད་ཚུལ་བདེ་བླག་ཏུ་རྟོགས་པའི་ཕྱིར།
དཔེར་ན་དབྱར་གཉིས་ཟློས་པ་ལྟ་བུ་དེ་དབྱར་སྔ་མ་མ་བྱུང་བ་ལ་ཕྱི་མ་བཅས་པར་རྟོགས་

པས་ཟློས་སྐྱོན་མེད་པར་རྟོགས་པ་དང་། དང་པོ་བྲན་རབ་བྱུང་གནང་བ་ལས་དེ་ལ་ཉེས་
པ་འགའ་ཞིག་བྱུང་ནས་ཕྱིས་བྲན་བཀག་པ་གཙོ་ཆེ་བར་རྟོགས་པས་མི་འགལ་བར་
རྟོགས་པ་ལྟ་བུ་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ། ལུང་དུ་ཆོས་ལ་ལ་གཞི་གཅིག་
ཁོ་ན་ལ་སྦྱར་ནས་གསུངས་ཀྱང་དེ་སྤྱིར་བསྟན་ཡིན་པས་གཞི་གཞན་ལ་ཡང་སྦྱོར་དུ་རུང་
བར་རྟོགས་པའི་དགོས་པ་ཡོད་པའི་ཕྱིར་ཏེ། དཔེར་ན་ལུང་དུ་རྫུ་འཕྲུལ་གྱི་ཆོས་ཅན་མ་
ཡིན་པ་འཁྲིག་ཚིག་ལ་གསུངས་ནས་གཞན་ལ་མ་གསུངས་ཀྱང་། དེ་སྤྱིར་བསྟན་ཡིན་པས།
སློབ་དཔོན་གྱིས་འདུག་འགྲེང་སོགས་ཀྱི་ཆགས་པ་དགག་པའི་ཕྱིར་དུ་རེག་པ་མ་གཏོགས་
པ་རྣམས་ལ་རྫུ་འཕྲུལ་ཅན་མིན་པ་དགོས་པར་བཤད་པ་དང་། ལུང་དུ་བསླབ་པ་ཕུལ་
ཉམས་མ་བྱས་པ་མི་ཚངས་སྤྱོད་པར་སྦྱར་ནས། གཞན་ལ་མ་སྦྱར་ཡང་དེ་སྤྱིར་བསྟན་
ཡིན་པས། ཕམ་པ་སོགས་གཞན་ལ་སྦྱོར་བའི་རུང་མཐུན་རྟོགས་པ་ལྟ་བུའི་རུང་མཐུན་ཆེས་
མང་བ་རྟོགས་རྒྱུ་ཡོད་པའི་ཕྱིར། རྩ་རྟགས་གསུམ་པ་གྲུབ་སྟེ། ལུང་དུ་ཁྱམས་སུ་རྣལ་འབྱོར་
བསྒོམ་པར་མི་བྱའོ། །གནས་ཁང་དང་སྒོ་ཁང་དང་དགོན་པར་རྣལ་འབྱོར་བསྒོམ་(༡༡བ)
པར་མི་བྱའོ་ཞེས་གསུངས་པའི་གནས་དེ་དག་མ་གཏོགས་པའི་བསྒོམས་པའི་གནས་མི་
རྙེད་པས། དེའི་དོན་མདོ་འདིར་མངོན་པར་འདུ་བར་ཡང་མི་བྱའོ་སོགས་ཀྱིས་མི་མང་པོ་
འདུ་བ་དང་། ཅ་ཅོ་སོགས་གཡེང་བ་དང་ཀྱལ་ཀ་ཅན་སོགས་ཡོད་པའི་གནས་སུ་མི་རུང་
བར་བཤད་པ་ལྟ་བུ་དུ་མ་ཡོད་པའི་ཕྱིར། འདི་དག་གི་དགག་སྒྲུབ་གནང་བཀག་བཅས་
པ་དང་རྗེས་བཅས་རྣམས་ལ་རྒྱ་གར་པཎ་ཆེན་སོ་སོའི་ལུགས་མི་མཐུན་པ་མང་སྟེ་ལྔ་པ་
རྣམས་ཀྱི་སྐབས་སུ་འཆད་པར་འགྱུར་རོ། ། 

བརྗོད་བྱ་ཚུལ་ཁྲིམས་ལ་དཔྱད་པ། 
༈ སྐབས་འདིའི་བརྗོད་བྱ་ཚུལ་ཁྲིམས་ལ་དགག་གཞག་སྤང་གསུམ་ལས། དང་པོ་
ལ། ངོ་བོ་ལ་དང་། མཚན་ཉིད་ལ་དང་། དབྱེ་བ་ལ་དང་། བསྡུ་བ་ལ་དང་། ལྡན་ཚུལ་དང་།
གཅིག་ཐ་དད་ལ་དང་། ཐོབ་གཏོང་ལ་དཔྱད་པ་དང་དྲུག་ལས། དང་པོ་ལ། ཁ་ཅིག་ན་
རེ། བྱེ་སྨྲའི་ལུགས་ལ་སོ་ཐར་གྱི་སྡོམ་པ་གཟུགས་ཅན་དང་། མདོ་སྡེ་པ་ཡན་ཆད་ཀྱིས་
དེ་སེམས་པར་འདོད་ཟེར་ན། འོ་ན་མདོ་སྡེ་པ་སོགས་ཀྱིས་སྤོང་སེམས་ཀྱི་སེམས་པར་འདོད་
པ་མི་འཐད་པར་ཐལ། དེ་སྤོང་བའི་སེམས་པ་ཁོ་ན་ལ་བྱས་ན་གཉིད་དང་ཆང་གིས་མྱོས་
པ་སོགས་ཀྱིས་སེམས་གཡེང་བ་དང་། འགོག་སྙོམས་ལ་ཞུགས་པའི་སེམས་མེད་ཀྱི་
སྙོམས་འཇུག་གི་སྐབས་ཀྱི་དགེ་སློང་གི་རྒྱུད་ལ་མེད་དགོས་པ་ལ་དེའི་རྒྱུད་ལ་ཡོད་པའི་
ཕྱིར་ཏེ། དེ་འདྲའི་དགེ་སློང་གི་རྒྱུད་ལ་སྤོང་བའི་སེམས་པ་མེད་ཀྱང་སེམས་ཀྱི་ས་བོན་
མངོན་གྱུར་པ་ཡོད་པས་སྡོམ་པ་ཡོད་ཅེས་སྤོང་བའི་སེམས་པ་སྡོམ་པར་འདོད་པ་དག་
གིས་འདོད་པའི་ཕྱིར། ལས་གྲུབ་ལས། གལ་ཏེ་སེམས་པ་ཁོ་ན་ལུས་ཀྱིས་ལས་སུ་འགྱུར་ན།
སེམས་གཡེང་བ་དང་སེམས་མེད་པ་དག་ལ་སེམས་པ་དེ་མེད་ན་སྡོམ་པ་དང་སྡོམ་པ་
མིན་པ་གཉིས་ཇི་ལྟར་ཡོད་ཅེ་ན། སྡོམ་པའི་ཁྱད་པར་གྱི་བག་ཆགས་མ་བཅོམ་པའི་
ཕྱིར། སྡོམ་པ་དང་སྡོམ་པ་མ་ཡིན་པ་གཉིས་ཀ་ཡོད་དེ། ཞེས་གསུངས་པའི་(༡༢ན)ཕྱིར།
ུ ཡང་སྟག་མཁས་པ་ཁ་ཅིག་ན་རེ། སྡོམ་པ་བྱེ་སྨྲས་གཟུགས་དང་མདོ་སེམས་ཡན་
ཆད་སེམས་པ་ས་བོན་དང་བཅས་པར་འདོད་པ་མི་འཐད་པར་ཐལ། སོ་ཐར་གྱི་སྡོམ་པ་
སེམས་པ་ལ་གཙོ་བོར་འཇོག་ན་ཡིད་ཀྱི་མི་དགེ་བ་གསུམ་པོ་འདིའི་སྤངས་བྱར་ཐལ་བ་

དང༌། ཚེ་འདིར་བྱང་ཆུབ་ཀྱི་བར་དུ་བླངས་ན་སྐྱེ་བར་ཐལ་བ་སོགས་འཕངས་ཤིང་། ཀུན་
བཏུས་ལས་ཡང་དག་པར་བླངས་པ་ལས་བྱུང་བའི་གཟུགས་ཞེས་སྡོམ་པ་གཟུགས་ཕུང་
དུ་བཤད་པའི་ཕྱིར་ཟེར་བ་དོགས་པ་ལེགས་ཀྱང་འདིའི་འཁྲུལ་གཞི་སྡོམ་གསུམ་སོགས་
ཀྱིས་བྱས་སོ། ། 
འོ་ན་སོ་ཐར་གྱི་སྡོམ་པ་རིགས་བརྒྱད་འབྱེད་མི་རིགས་པར་ཐལ། བསྙེན་གནས་ཀྱི་
སྡོམ་པ་ཉིན་ཞག་གི་མཐའ་ཅན་ཡིན་པའི་ཕྱིར། རྟགས་མ་གྲུབ་ན་སོང་། དེར་ཐལ། དེའི་
ལུས་ངག་གི་ལས་ཚེ་ཇི་སྲིད་བར་དུ་འཇུག་པས་ཚེ་ཇི་སྲིད་འཚོའི་བར་དུ་དེའི་སྡོམ་པ་གནས་
པར་ཁས་ལེན་རིགས་པའི་ཕྱིར། དེར་ཐལ། སོ་ཐར་གྱི་སྡོམ་པ་ཚེ་གཅིག་ཕན་ཆད་མི་སྐྱེ་
བ་སངས་རྒྱས་ཀྱི་བཅས་དབང་གིས་མ་ཡིན་པར་ལུས་དེ་མི་འགྲོ་བའི་རྒྱུ་མཚན་གྱིས་ཡིན་
པའི་ཕྱིར། དེར་ཐལ། སེམས་པ་ཡིན་ན་བྱང་ཆུབ་བར་དུ་བླངས་ན་ཡང་སྐྱེ་བར་འགྱུར་བའི་
ཕྱིར། མ་གྲུབ་ན། ཁྱོད་ཀྱིས་འདུལ་ཊིཀྐ་ལས། ཚེ་འདིར་བྱང་ཆུབ་བར་དུ་བླངས་ན་སྐྱེ་
བར་ཐལ་བ་བཟློག་ཏུ་མེད་དོ། །ཞེས་སྨྲས་པ་འབྲེལ་མེད་པར་ཐལ། མ་གྲུབ་པ་དེའི་ཕྱིར།
—བྱས་པ་ལ་ཁོ་ན་རེ། དེ་འཐད་པར་ཐལ། བྱེ་སྨྲ་ཁ་ཅིག་ལུས་སྐལ་པ་མི་འདྲ་བ་དང་།
ལུས་གཞན་གྱི་རྟེན་ལ་སྡོམ་པའི་སྦྱོར་བ་མ་བྱས་པ་དང་། སྐྱེ་བ་སྔ་མའི་སྦྱོར་བ་སོགས་
མི་དྲན་པས་ཚེ་འདིར་ཇི་སྲིད་འཚོའི་འོག་ཏུ་སོ་ཐར་གྱི་སྡོམ་པ་བླངས་ཡང་མ་སྐྱེ་བར་
ཁས་ལེན་པའི་ཕྱིར། མ་ཁྱབ། རྟགས་དེར་ཐལ། རྒྱུ་མཚན་དེ་གསུམ་གྱིས་ཚེ་འདིར་ཇི་
སྲིད་འཚོའི་འོག་ཏུ་སོ་ཐར་གྱི་དེ་མི་སྐྱེ་ཡང༌། ཉིན་ཞག་གི་འོག་ཞག་ལྔའམ་(༡༢བ)བཅུར།
བསྙེན་གནས་ཀྱི་སྡོམ་པ་སྐྱེ་བ་ལ་གེགས་བྱེད་པ་སུ་ཡོད་ཅེས་རྩོད་པ་པོ་ཡོད་པའི་ཕྱིར།
ཞེས་པའི་རྩོད་ཚུལ་དང་པོ་འཆད་པར། རང་འགྲེལ་ལས། ཇི་སྲིད་འཚོའི་འོག་ཏུ་ནི་ཡང་
དག་པར་བླངས་པ་ཡོད་ཀྱང་ལུས་སྐལ་པ་མི་འདྲ་བའི་ཕྱིར་དང༌། དེས་ཀྱང་སྦྱོར་བ་མ་

བྱས་པའི་ཕྱིར་དང་། མི་དྲན་པའི་ཕྱིར་སྡོམ་པ་མི་སྐྱེ་བར་རིགས་ན་ཞེས་གསུངས། རྩོད་
ཚུལ་གཉིས་པ་འཆད་པར། རང་འགྲེལ་ལས། ཡང་ཉིན་ཞག་གི་འོག་ཞག་ལྔའམ་བཅུ་
ཡང་རུང་སྟེ་བསྙེན་གནས་ཀྱི་སྡོམ་པ་ཡང་དག་པར་བསླངས་པའི་བསྙེན་གནས་ཀྱི་སྡོམ་
པ་མང་པོ་སྐྱེ་བ་ལ་སུ་ཞིག་གེགས་བྱེད་ཅེས་གསུངས་པའི་ཕྱིར། རྩོད་ཚུལ་དེ་དང་ཁྱོད་
ཀྱི་དམ་བཅའ་གཉིས་ཀ་མི་འཐད་པར་ཐལ། བཅོམ་ལྡན་འདས་ཀྱི་བཀས་བཅས་དབང་
གིས་ཉིན་ཞག་གི་སྡོམ་པར་འགྱུར་བའི་ཕྱིར། དེར་ཐལ། སྡོམ་པ་དེ་གཉིས་དུས་དེ་དག་
ཕན་ཆད་དུ་སྐྱེ་བ་ལ་གེགས་བྱེད་བཅོམ་ལྡན་འདས་ཀྱིས་བཅས་དབང་གིས་སྐྱེ་འགག་བྱེད་
པའི་ཕྱིར། དེར་ཐལ། སངས་རྒྱས་ཀྱི་བཅས་དབང་གིས་བཅས་སྡོམ་དང་བཅས་པའི་
ལྟུང་བ་སྡེ་ལྔ་སྐྱེ་བ་ཡོད་ལ། ཉན་རང་སོགས་ཀྱི་དེ་དག་མེད་པས་མཆོག་ཟུང་སོགས་ཀྱང་
བཅས་པ་ལ་མི་དབང་བའི་ཕྱིར། དཔེར་ན་སྟོན་པས་ཚུར་ཤོག་ཙམ་གྱིས་ཀྱང་སྡོམ་པ་སྐྱེ་
བ་ལ། ཉན་རང་གིས་དེ་ལྟར་མི་སྐྱེ་བཞིན་ཡིན་པའི་ཕྱིར། རང་འགྲེལ་ལས། བཅོམ་ལྡན་
འདས་ཀྱིས་མདོ་ལས། གང་ཉིན་ཞག་གི་བསྙེན་གནས་ཁོ་ན་བསྟན་པ་འདིས་ན་གེགས་
བྱེད་པ་ཡོད་དེ། ཞེས་དང་། ལུང་མ་མོ་ལས། བསྙེན་པར་རྫོགས་པར་འོས་པ་རྣམ་པ་
བཅུའོ། །དེ་བཞིན་གཤེགས་པ་རང་བྱུང་དང་། རང་སངས་རྒྱས་སློབ་དཔོན་མེད་པར་
བསྙེན་པར་རྫོགས་པ་དང་། ལྔ་པོ་རྣམས་ཡེ་ཤེས་ཁོང་དུ་ཆུད་པས་དང་། ཚེ་དང་ལྡན་པ་
འོད་སྲུང་ཆེན་པོ་སྟོན་པར་ཁས་བླངས་པས་དང་། ཚེ་དང་ལྡན་པ་འཆར་ལྡན་དྲིས་ནས་
ལུང་བསྟན་པས་དང་། དགེ་སློང་ཚུར་ཤོག་ཅེས་(༡༣ན)གསུངས་པས་དང་སོགས་གསུངས་
པའི་ཕྱིར།  
ཡང་མཁས་གསེར་རློམ་རྩིང་པོ་ཁ་ཅིག་ན་རེ། བྱེ་སྨྲའི་ལུགས་ལ་སོ་སོ་ཐར་པའི་སྡོམ་
པ་ལ་རིག་བྱེད་མ་ཡིན་པའི་གཟུགས་ཀྱིས་ཁྱབ་པར་ཐལ། མཛོད་ལས། རྣམ་རིག་མིན་

རྣམ་གསུམ་ཞེས་བྱ། །སྡོམ་དང་སྡོམ་པ་མིན་དང་གཞན། ཞེས་དང་། སྡོམ་པ་སོ་སོ་ཐར་
ཞེས་བྱ། །དེ་བཞིན་ཟག་མེད་བསམ་གཏན་སྐྱེས། །ཞེས་གསུངས་པའི་ཕྱིར་ཟེར་ན་ཤིན་
ཏུ་མ་ཁྱབ་ཅིང་རྩིང་གཏམ་ཡིན་ཏེ། རྣམ་རིག་མ་ཡིན་པའི་གཟུགས་ལ་རང་ཡིན་གྱི་དེ་
གསུམ་ཡོད་ཙམ་བསྟན་པ་ཡིན་གྱི། དེ་གསུམ་ལ་རྣམ་རིག་མ་ཡིན་པའི་ཁྱབ་པར་བཤད་
པ་མ་ཡིན་པའི་ཕྱིར། མ་གྲུབ་ན། སོ་ཐར་གྱི་སྡོམ་པར་གྱུར་བའི་རྣམ་པར་རིག་བྱེད་དེ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། སོ་ཐར་གྱི་སྡོམ་པ་སྐད་
ཅིག་དང་པོ་ལ་རྣམ་པར་རིག་བྱེད་ཀྱི་གཟུགས་དང་རྣམ་པར་རིག་བྱེད་མ་ཡིན་པའི་གཟུགས་
གཉིས་ཡོད་པའི་ཕྱིར། དེར་ཐལ། སྡོམ་པ་སྐད་ཅིག་དང་པོ་དེ་ལ་རྣམ་རིག་ཡིན་མིན་
གཉིས་ཡོད་ཅིང་གཉིས་ཀ་ཡང་སོ་ཐར་དང་སོ་ཐར་གྱི་སྡོམ་པ་གཉིས་ཀ་ཡིན་པར་ཕྱིར་
ཏེ། མཛོད་ལས། དང་པོའི་རྣམ་རིག་རྣམ་རིག་མིན། །ཞེས་དང་། དེའི་རང་འགྲེལ་ལས།
སྡོམ་པ་ཡང་དག་པར་བླངས་པའི་རྣམ་པར་རིག་བྱེད་དང་། རྣམ་པར་རིག་བྱེད་མིན་པ་
དང་པོ་དག་ནི་སོ་སོ་ཐར་པ་ཞེས་བྱ་སྟེ། ཞེས་པ་ནས། སོ་སོར་ཐར་པའི་སྡོམ་པ་ཞེས་ཀྱང་
བྱ་སྟེ། ལུས་དང་ངག་སྡོམ་པའི་ཕྱིར་རོ། །ཞེས་གསུངས་པའི་ཕྱིར། 
ེ གཞན་ཡང་ཚུལ་འཆལ་དུ་གྱུར་པའི་ལུས་ངག་གི་ལས་བདུན་པོ་སོ་སོ་ལ་རྣམ་པར་
རིག་བྱེད་ཡིན་མིན་གྱི་གཟུགས་གཉིས་གཉིས་ཡོད་པས། དེ་སྤོང་བའི་སྤོང་བ་རེ་རེ་
ལའང་རྣམ་པར་རིག་བྱེད་ཡིན་མིན་ཡོད་ཅིང་། སྤོང་བདུན་གྱི་ཚུལ་ཁྲིམས་ལ་ཡང་རྣམ་
པར་རིག་བྱེད་ཡིན་མིན་གཉིས་ཡོད་པ་(༡༣བ)མ་ཡིན་པར་ཐལ། དམ་བཅའ་འཐད་པའི་
ཕྱིར། འདོད་ན། མཛོད་ལས། འཆལ་བའི་ཚུལ་ཁྲིམས་མི་དགེའི་གཟུགས། །དེ་སྤོང་ཚུལ་
ཁྲིམས་རྣམ་གཉིས་སོ། །ཞེས་གསུངས་པའི་རྩ་འགྲེལ་གྱི་དོན་མི་འཐད་པར་ཐལ། འདོད་
པའི་ཕྱིར། 

གཞན་ཡང་། ལུས་ངག་གི་མི་དགེ་བ་བདུན་གྱི་མི་ཚངས་སྤྱོད་ལས་གཞན་དྲུག་
རང་གིས་བྱེད་ན་རྣམ་པར་རིག་བྱེད་ཀྱི་གཟུགས་ཡིན་མིན་གཉིས་གཉིས་ཡོད་ལ། དེ་
དྲུག་གཞན་གྱིས་བྱེད་ན་རྣམ་རིག་མིན་པ་ཁོ་ན་ཡིན་ལ། སྤོང་བདུན་གྱི་ཚུལ་ཁྲིམས་ལ་
དེ་གཉིས་ངེས་པར་དགོས་པའི་ཁྱད་པར་མི་འཐད་པར་ཐལ། ཁྱོད་ཀྱིས་དེ་རྣམ་རིག་
མིན་པ་ཁོ་ནར་བྱས་པའི་ཕྱིར། འདོད་ན། མཛོད་ལས། གཅིག་རྣམ་གཉིས་སོ་དེ་དག་
ཀྱང་། །བྱེད་ན་ཞེས་དང་། ཁྱད་པར་དུ་མཛོད་ལས། དགེ་བ་བདུན་རྣམ་གཉིས་ཞེས་པའི་
རང་འགྲེལ་ལས། ཡང་དག་པར་བླངས་པའི་ཚུལ་ཁྲིམས་ནི་རྣམ་པར་རིག་བྱེད་ལ་རག་
ལས་པའི་ཕྱིར། ལས་ཀྱི་ལམ་གཟུགས་ཅན་བདུན་ནི་གདོན་མི་ཟ་བར་རྣམ་པར་རིག་
བྱེད་དང་རྣམ་པར་རིག་བྱེད་མ་ཡིན་པ་དང་རྣམ་པ་གཉིས་ཀ་ཡིན་ནོ། །ཞེས་གསུངས་པ་
མི་འཐད་པར་ཐལ། འདོད་པའི་ཕྱིར། དེས་ན་འདི་དག་ལ་གནོད་བྱེད་གོང་འོག་མང་
མོད་མ་སྤྲོས་སོ། ། 
བྱས་པ་ལ་ཁོ་ན་རེ། འདིའི་སྤོང་བདུན་གྱི་གྲངས་ལ་འདྲེན་རྒྱུའི་ངག་གི་ལས་ལམ་
གྱི་རྣམ་པར་རིག་བྱེད་ལ་རྗོད་བྱེད་ཀྱི་སྒྲས་ཁྱབ་པར་ཐལ། ངག་གི་རྣམ་པར་རིག་བྱེད་
ལ་སྒྲས་ཁྱབ་པའི་ཕྱིར་ན་མ་ཁྱབ་སྟེ། ངག་གི་རང་བཞིན་གྱི་རྣམ་པར་རིག་བྱེད་ལ་སྒྲས་
ཁྱབ་ཀྱང་ངག་ལས་ལ་ངག་གི་རང་བཞིན་གྱིས་མ་ཁྱབ་པའི་ཕྱིར། རྟགས་གྲུབ་སྟེ། མཛོད་
ལས། ངག་རྣམ་རིག་བྱེད་ནི་ངག་སྒྲ། རང་འགྲེལ་ལས། ངག་གི་རང་བཞིན་གྱི་སྒྲ་གང་
ཡིན་པ་དེ་ཉིད་ངག་གི་རྣམ་པར་རིག་བྱེད་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ།
ངག་གི་རང་བཞིན་སོགས་ཀྱི་དོན་ཡོད་(༡༤ན)པའི་ཕྱིར། རྩ་བར་འདོད་ན། སྤོང་བདུན་
གྱི་ནང་གི་རྫུན་སྨྲ་སྤོང་བའི་ངག་གིས་ལས་ལམ་དུ་གྱུར་བའི་རྣམ་པར་རིག་བྱེད་ལ་ངག་
གི་རང་བཞིན་གྱིས་ཁྱབ་པར་ཐལ། འདོད་པའི་ཕྱིར། འདོད་ན། སྡོམ་པ་ལེན་དུས་ཀྱི་

རྫུན་སྨྲ་སྤོང་བར་ཁས་ལེན་པའི་ལུས་ཀྱི་རྣམ་པར་རིག་བྱེད་དུ་གྱུར་པའི་རྣམ་འགྱུར་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། འཁོར་གསུམ། མ་གྲུབ་ན། དེ་དེ་ཡིན་
པར་ཐལ། རྫུན་སྨྲ་སྤོང་པའི་ངག་གི་ལས་ལམ་དུ་གྱུར་པའི་ལུས་ཀྱི་རྣམ་འགྱུར་ཅིག་
ཡོད་པའི་ཕྱིར། འཁོར་གསུམ། དེར་ཐལ། རྫུན་སྨྲའི་ལས་ལམ་དུ་གྱུར་པའི་ལུས་ཀྱི་
རྣམ་འགྱུར་རྣམ་པར་རིག་བྱེད་ཡིན་པ་ཅིག་ཡོད་པའི་ཕྱིར། དེར་ཐལ། དཔེར་ན་གསོ་
སྦྱོང་འདོན་དུས་ཅི་འདི་ལ་ཁྱེད་ཡོངས་སུ་དག་གམ་ཞེས་སྨྲས་པ་ན་ལྟུང་བ་ཡོད་ལ་
བཤགས་བསྡམ་བརླབས་གསུམ་གང་རུང་གིས་མ་དག་ཀྱང་ཅང་མི་སྨྲ་ན་རྫུན་སྨྲའི་ཉེས་
པར་འགྱུར་བའི་ཕྱིར། སོ་སོ་ཐར་པ་ལས། ཁྱེད་ཅག་ལྟུང་བ་མེད་ན་ཅང་མ་སྨྲ་ཞིག་ཅེས་
པ་ནས་དགེ་སློང་གང་ལྟུང་བ་ཡོད་ལ་དྲན་བཞིན་དུ་མི་མཐོལ་ན་དེ་ཤེས་བཞིན་དུ་རྫུན་
དུ་སྨྲ་བ་ཡིན་ནོ། །ཞེས་གསུངས་པའི་ཕྱིར།
གཞན་ཡང་རྫུན་སྨྲ་སྤོང་བའི་རྣམ་པར་རིག་བྱེད་ཀྱི་ལས་ལམ་ལ་ངག་ཅིག་མི་དགོས་
པར་ཐལ། རྫུན་སྨྲའི་རྣམ་པར་རིག་བྱེད་ལ་ངག་ཅིག་མི་དགོས་པའི་ཕྱིར། དེར་ཐལ།
ངག་གིས་བརྗོད་པ་མེད་ཀྱང་ལུས་སོགས་ཀྱིས་རྫུན་བྱས་པ་ཡོད་པའི་ཕྱིར། དེར་ཐལ།
དེ་ལྟར་བརྗོད་པར་འདོད་ནས་ལུས་ཀྱི་རྣམ་འགྱུར་གྱི་དོན་གོ་ན་རྫུན་དུ་འགྱུར་བར་སློབ་
དཔོན་ཟླ་གྲགས་དང་ཨ་བྷྱ་ཡ་ཀ་ར་སོགས་བཞེད་པའི་ཕྱིར་ཏེ། ཐུབ་དགོངས་ལས། རྫུན་
དུ་སྨྲ་བ་ནི་གཞན་ལས་རྣམ་པ་གཞན་དུ་འདུ་ཤེས་པས་ངག་གམ་ལུས་ཀྱིས་བརྗོད་པར་
འདོད་པའི་དོན་རྟོགས་པར་བྱེད་པ་སྟེ། ཞེས་དང་། ངག་གི་ལམ་གསུམ་པོ་འདི་རྣམས་ཀྱང་
ལུས་ཀྱིས་(༡༤བ)ཀྱང་བྱེད་དེ། རྫུན་དུ་སྨྲ་བ་བཞིན་ནོ། །ཞེས་སློབ་དཔོན་ཟླ་བ་གྲགས་
པའོ། །ཞེས་གསུངས་པའི་ཕྱིར། ཁྱབ་སྟེ། ལུང་སྔ་མའི་ངག་གམ་ལུས་ཀྱིས་ཞེས་པ་དང༌།
ལུང་ཕྱི་མས་ལུས་ཀྱིས་ཀྱང་བྱེད་དེ་ཞེས་པའི་དོན་གྲུབ་པའི་ཕྱིར། 

གཞན་ཡང་ངག་གིས་ཚིག་མ་སྨྲས་ཀྱང་ལུས་ཀྱི་རྣམ་འགྱུར་ཙམ་གྱིས་བརྗོད་འདོད་
ཀྱི་དོན་རྟོགས་པའི་རྫུན་ལ་ཕམ་པ་དང་ལྷག་མ་དང་སྦོམ་པོ་དང་ལྟུང་བྱེད་དང་ཉེས་བྱས་
ལྔ་མེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ལ་ཁ་རྣམ་པར་
འགྱུར་བ་སོགས་ཀྱི་རྣམ་པར་རིག་བྱེད་ཀྱི་རྫུན་ལས་ཡོད་པའི་ཕྱིར་ཏེ། སོ་ཐར་འགྲེལ་
ཆེན་ལས། དེ་ཤེས་བཞིན་དུ་རྫུན་དུ་སྨྲ་བ་ཡིན་ནོ། །ཞེས་བྱ་བ་ནི། རྫུན་ལ་རྣམ་པ་ལྔ་སྟེ།
ཕམ་པར་འགྱུར་བ་དང༌། དགེ་འདུན་ལྷག་མར་འགྱུར་བ་དང་། ཉེས་པ་སྦོམ་པོར་འགྱུར་བ་
དང་། ལྟུང་བྱེད་དུ་འགྱུར་བ་དང་། ཉེས་བྱས་སུ་འགྱུར་བའོ། །ཞེས་གསུངས་པའི་ཕྱིར། ལུང་
འདིས་སོ་ཐར་ལས། དེ་ཤེས་བཞིན་དུ་རྫུན་དུ་སྨྲ་བ་ཡིན་ནོ། །ཞེས་པ་ལ་ཕམ་སོགས་ལྔ་
བཤད་པ་མིན་ཏེ། འདིའི་དངོས་བསྟན་ཉེས་བྱས་ཡིན་པའི་ཕྱིར་ཏེ། སོ་ཐར་འགྲེལ་ཆེན་
དུ་ལུང་དྲངས་ནས། གསོ་སྦྱོང་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གསུམ་
གྱི་བར་དུ་དྲིས་པ་ལས་མ་དག་པར་ཤེས་བཞིན་དུ་ཅང་མི་སྨྲ་བས་འདའ་བར་བྱེད་ན་
ཉེས་བྱས་སོ། །ཞེས་གསུངས་པའི་ཕྱིར་ཏེ། ཤིན་ཏུ་སྤྲོས་པས་ཆོག །འདིས་ནི་སྤོང་བདུན་གྱི་
རྣམ་པར་རིག་བྱེད་ལ་དུ་མ་ཤེས་པར་གྱིས་ཤིག །
ཡང་ཁ་ཅིག་ལུང་རིགས་ན་རེ། མདོ་སྡེ་པ་ཡན་ཆད་ཀྱི་ལུགས་ལ་གཞན་གནོད་གཞི་
བཅས་སྤོང་བའི་སེམས་པ་ཁྱད་པར་ཅན་དང་། དེའི་བག་ཆགས་གཏོང་རྒྱུས་མ་བཅོམ་
པ་ཅི་རིགས་ཀྱིས་བསྡུས་པ་ཟེར་ཞིང་། ཚེ་འཕོས་ན་སོ་ཐར་གྱི་སྡོམ་པ་གཏོང་ལ་ལྷ་སོགས་
ལ་མེད་པར་ཡང་འདོད་པ་ནང་འགལ་ངོ་མ་ཤེས་པ་སྟེ། འོ་ན་དེ་འདྲའི་སྤོང་སེམས་(༡༥ན)ཀྱི་
བག་ཆགས་ཆོས་ཅན། ཚེ་རབས་གཞན་དུ་མི་འགྲོ་བར་ཐལ། སོ་ཐར་གྱི་སྡོམ་པ་ཡིན་པའི་
ཕྱིར། དེར་ཐལ། དེ་དེ་འདྲའི་སེམས་པ་དང་དེའི་བག་ཆགས་གཏོང་རྒྱུས་མ་བཅོམ་པ་
གང་རུང་གིས་བསྡུས་པའི་ཕྱིར། ཁྱབ་པ་ཁས། དེར་ཐལ། དེའི་བག་ཆགས་གཏོང་རྒྱུས་

མ་བཅོམ་པ་ཡིན་པའི་ཕྱིར། རྩ་བར་འདོད་ན། ངེས་འབྱུང་གི་སྡོམ་པ་བླངས་པ་ལ་བརྟེན་
ནས་ཐར་པ་དང་ཐམས་ཅད་མཁྱེན་པའི་ས་བོན་བཞག་པའི་བག་ཆགས་མེད་པར་ཐལ།
འདོད་པའི་ཕྱིར། འདོད་མི་ནུས་ཏེ། དེའི་བག་ཆགས་ཐར་པ་དང་ཐམས་ཅད་མཁྱེན་པའི་
བར་དུ་འགྲོ་བ་ཡོད་པའི་ཕྱིར་ཏེ། སུམ་བརྒྱ་པ་ལས། རྫོགས་པའི་བྱང་ཆུབ་དཔལ་ནོད་
དབང་བསྐུར་ཡིན། །ཞེས་དང་། འོད་ལྡན་ལས། རྫོགས་པའི་བྱང་ཆུབ་ཉིད་དཔལ་ཡིན་
ཏེ། ཆོས་ཀྱི་རྒྱལ་པོ་མཛད་པའི་རྒྱུ་ཡིན་པའི་ཕྱིར་རོ། །དེ་ཐོབ་པར་བྱ་བའི་ཕྱིར་དབང་
བསྐུར་བ་ཡིན་ཏེ། དབང་སྦྱིན་པར་བྱེད་ཅེས་བྱ་བའི་ཐ་ཚིག་གོ །ཞེས་དང་། འདུལ་བ་
རྒྱ་མཚོའི་སྙིང་པོ་ལས། གནས་སྐབས་འབྲས་བུ་ལྷ་མི་དང༌། །མཐར་ཐུག་འབྲས་བུ་བྱང་
ཆུབ་གསུམ། །ཐོབ་པར་འགྱུར་ཞེས་པ་སོགས་གསུང་ཤིན་ཏུ་མང་བའི་ཕྱིར། 2{i
བྱས་པ་ལ་ཁོ་ན་རེ། དེ་དང་དེའི་བག་ཆགས་མ་བཅོམ་པ་གང་རུང་འཇོག་རིགས་
པར་ཐལ། ལས་གྲུབ་ལས། སྡོམ་པའི་ཁྱད་པར་གྱི་བག་ཆགས་མ་བཅོམ་པའི་ཞེས་གསུངས་
པའི་ཕྱིར་ན་མ་ཁྱབ་སྟེ། སྤོང་སེམས་མངོན་གྱུར་པ་མིན་ཀྱང་སྤོང་སེམས་ཀྱི་རྩིས་ཟིན་
པའི་ས་བོན་ནམ་བག་ཆགས་མངོན་གྱུར་པ་ཅིག་དགོས་པ་དེའི་དོན་ཡིན་པའི་ཕྱིར་ཏེ།
ཁྱད་པར་གྱི་བག་ཆགས་ཞེས་པས་བག་ཆགས་ཁྱད་པར་ཅན་ཅིག་བསྟན་པའི་ཕྱིར།
འདུལ་བ་རྒྱ་མཚོའི་སྙིང་པོ་ལས། སྤོང་བའི་སེམས་པ་རྒྱུན་ཆགས་པ། །ས་བོན་དང་བཅས་
ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། སྤོང་བའི་སེམས་པ་རྒྱུན་(༡༥བ)ཆགས་པ་ས་
བོན་དང་བཅས་པ་བཤད་ཀྱི་གང་རུང་མ་བཤད་པའི་ཕྱིར།
གཞན་ཡང་། སྔགས་སྡོམ་གྱི་སྐབས་སུ་སོ་ཐར་གྱི་སྡོམ་པ་ཤིན་ཏུ་ལྐོག་གྱུར་བག་
ཆགས་ཙམ་དུ་འདོད་པ་དང་དེ་ལྟར་འདོད་པ་གཉིས་ཀ་ལ་འོ་ན་སྔར་དགེ་སློང་གི་སྡོམ་
པ་ཐོབ་མྱོང་གི་འགྲོ་བ་རིགས་དྲུག་གི་སེམས་ཅན་ཐམས་ཅད་ཆོས་ཅན། དགེ་སློང་ཡིན་

པར་ཐལ། དགེ་སློང་གི་སྡོམ་པ་རྒྱུད་ལྡན་གྱི་གང་ཟག་ཡིན་པའི་ཕྱིར། དེར་ཐལ། དགེ་
སློང་གི་སྡོམ་པའི་བག་ཆགས་རྒྱུད་ལྡན་གྱི་གང་ཟག་ཡིན་པའི་ཕྱིར། ཁྱབ་སྟེ། དགེ་སློང་
གི་སྡོམ་པའི་བག་ཆགས་དེའི་སྡོམ་པ་ཡིན་པའི་ཕྱིར། མ་ཁྱབ་མཚམས་ལ། རྟགས་
དེར་ཐལ། དེ་ཐོབ་མྱོང་གི་གང་ཟག་ཡིན་པའི་ཕྱིར། རྩ་བར་འདོད་ན། སོ་ཐར་གྱི་སྡོམ་
པ་ཤི་འཕོས་པས་མི་གཏོང་བར་ཐལ། དགེ་སློང་གི་སྡོམ་པ་ཐོབ་མྱོང་གི་རིགས་དྲུག་གི་
སེམས་ཅན་ཐམས་ཅད་ཀྱི་རྒྱུད་ལ་དགེ་སློང་གི་སྡོམ་པ་ཡོད་པའི་ཕྱིར། རྟགས་ཁས།
འདོད་ན། མཛོད་ལས། བསླབ་པ་ཕུལ་དང་ཤི་འཕོས་དང་། །མཚན་གཉིས་དག་ནི་བྱུང་
བ་དང༌། །རྩ་བ་ཆད་དང་མཚན་འདས་ལས། །སོ་སོར་ཐར་པའི་འདུལ་བ་གཏོང༌། ཞེས་
གསུངས་པའི་ནང་གི་ཤི་འཕོས་དང་འདུལ་བ་གཏོང་ཞེས་པ་གཉིས་མི་འཐད་པར་ཐལ།
འདོད་པའི་ཕྱིར། འདོད་མི་ནུས་ཏེ། དགེ་སློང་གི་སྡོམ་པ་མངོན་གྱུར་བ་ཅིག་མེད་ན་སྐྱོན་དེ་
དག་འོང་བའི་ཕྱིར་ཏེ། ཐུབ་བསྟན་བྱི་དོར་ལས། དགེ་སློང་གི་སྡོམ་པ་མངོན་གྱུར་བ་མེད་
ཀྱང་ཀུན་གཞི་ལ་སྡོམ་པ་དེའི་བག་ལ་ཉལ་ཡོད་པ་ཙམ་གྱིས་དགེ་སློང་གི་གོ་ཆོད་ན།
སེམས་ཅན་ཐམས་ཅད་དགེ་སློང་དུ་ཐལ། ཤེས་རྒྱུད་ལ་དགེ་སློང་གི་སྡོམ་པའི་བག་ཆགས་
ཡོད་པའི་ཕྱིར། ཞེས་བརྗོད་ན་ལན་ཅི་ཡོད་སོམས་ཤིག་ཅེས་གསུངས་པའི་ཕྱིར། །
 མཚན་ཉིད་ལ་དཔྱད་པ། 
གཉིས་པ་མཚན་ཉིད་ལ་དཔྱད་པར། ཁ་ཅིག་ན་རེ། ཆོས་འདི་པའི་འདོད་པའི་སས་
བསྡུས་ཀྱི་(༡༦ན)ཚུལ་ཁྲིམས་སོ་ཐར་གྱི་སྡོམ་པའི་མཚན་ཉིད་ཡིན་ཏེ། མཛོད་རང་འགྲེལ་
ལས། སོ་སོ་ཐར་པའི་སྡོམ་པ་ནི་འདི་བ་རྣམས་ཀྱི་འདོད་པ་ན་སྤྱོད་པའི་ཚུལ་ཁྲིམས་སོ་

ཞེས་གསུངས་པའི་ཕྱིར་ན། མ་ཁྱབ། འདོད་ན། འདི་པའི་ལེགས་སྨོན་གྱི་ཚུལ་ཁྲིམས་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ནང་པའི་ལེགས་སྨོན་
གྱི་ཚུལ་ཁྲིམས་རྒྱུད་ལྡན་གྱི་རིགས་ཆད་ཀྱི་གང་ཟག་ཡོད་པའི་ཕྱིར། དེར་ཐལ། ལུས་
ལོངས་སྤྱོད་ཡོ་བྱད་ལ་ཆགས་ཞེན་ཤུགས་དྲག་རྒྱུད་ལྡན་གྱི་གང་ཟག་གི་རྒྱུད་ཀྱི་ནང་
པའི་ལེགས་སྨོན་གྱི་ཚུལ་ཁྲིམས་ཡོད་པའི་ཕྱིར། ཁྱབ་སྟེ། རིགས་ཅན་ཡིན་ན་དེ་འདྲ་མ་
ཡིན་པས་ཁྱབ་པའི་ཕྱིར། མཛོད་ལས། མ་ཆགས་འཕགས་རིགས་ཞེས་དང་། ཉན་ས་
ལས། ཡོངས་སུ་མྱ་ངན་ལས་མི་འདའ་བའི་ཆོས་ཅན་གྱི་གང་ཟག་ནི་ལུས་ལ་དང་པོ་
ཉིད་ནས་ཀུན་ཏུ་ཞེན་པ་གཞིའི་སྲིད་པ་སངས་རྒྱས་ཐམས་ཅད་ཀྱིས་ཀྱང་ཐམས་ཅད་
ཀྱི་ཐམས་ཅད་དུ་སྤངས་པར་མི་སྤྱོད་པའི་ཆོས་ཅན་མ་བཤིག་པས་རིང་དུ་སོང་བ་རབ་ཏུ་
དམ་པོར་ཀུན་ཏུ་ཞེན་པ་ཡོད་དེ། དེ་ནི་རིགས་མེད་པ་ལ་གནས་པའི་གང་ཟག་གི་རྟགས་
དང་པོ་ཡིན་ནོ། །ཞེས་གསུངས་པའི་ཕྱིར། འདིས་ནི་སེམས་ཅན་ཐམས་ཅད་ལ་ངེས་
འབྱུང་གི་ཚུལ་ཁྲིམས་ཀྱི་བག་ཆགས་དང་རིགས་ཅན་གྱིས་ཁྱབ་པ་ཡང་ཁེགས་སོ། །
ཡང་ཁ་ཅིག །འདོད་པའི་སས་བསྡུས་ཀྱི་ཚུལ་ཁྲིམས་གང་ངེས་འབྱུང་གི་བསམ་པས་
ཟིན་པ་དེ། སོ་ཐར་གྱི་སྡོམ་པའི་མཚན་ཉིད་ཟེར་ན། བར་མ་རབ་བྱུང་གི་ཚུལ་ཁྲིམས་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གཉིས་ཀ་གྲུབ་སྟེ། རབ་བྱུང་
གི་ཚུལ་ཁྲིམས་ཡིན་པའི་ཕྱིར། རྩ་བར་འདོད་མི་ནུས་ཏེ། སྡོམ་པ་མ་ཡིན་པའི་ཕྱིར།
དེར་ཐལ། བར་མ་རབ་བྱུང་གི་ཚུལ་ཁྲིམས་ཡིན་པའི་ཕྱིར། ག་ཁ་ཁལ་ལོ་བག
ཡང་ཁ་ཅིག །སྤོང་བའི་སེམས་པ་དང་སོ་ཐར་གྱི་སྡོམ་པའི་(༡༦བ)ས་བོན་མངོན་གྱུར་
པ་གང་རུང་དེའི་མཚན་ཉིད་ཟེར་ན་དང་། སྤོང་བའི་སེམས་པ་དང་སོ་ཐར་གྱི་སྡོམ་པའི་
ས་བོན་མངོན་གྱུར་པ་དང་བཅས་པ་དེའི་མཚན་ཉིད་ཟེར་ན། སོ་ཐར་གྱི་སྡོམ་པ་སྐྱེ་ཁ་

མའི་གང་ཟག་རྒྱུད་ཀྱི་དེ་དག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁྱབ་
པ་ཁས། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། ཕྱི་མ་དེ་གཉིས་རྒྱུད་ལྡན་གྱི་གང་
ཟག་ཆོས་ཅན། དེར་ཐལ། དེའི་ཕྱིར།  
ེ ཡང་ཁ་ཅིག་ན་རེ། འཆལ་ཚུལ་གྱི་རྒྱུན་སྡོམ་པར་བྱེད་པའི་ཆོས་འདི་པ་དག་གི་
འདོད་པ་ན་སྤྱོད་པའི་ཚུལ་ཁྲིམས་སོ་ཐར་གྱི་སྡོམ་པའི་མཚན་ཉིད་ཟེར། ཡང་ལ་ལ་ན་
རེ། ངེས་འབྱུང་གི་བསམ་པས་ཟིན་པའི་འདོད་པའི་སས་བསྡུས་ཀྱི་ཚུལ་ཁྲིམས་ཡང་
ཡིན་འཆལ་ཚུལ་གྱི་གཉེན་པོར་གྱུར་པ་དེ་སོ་ཐར་གྱི་སྡོམ་པའི་མཚན་ཉིད་ཟེར་ན། དང་
པོ་ལ་ཕམ་པ་འཆབ་བཅས་ཀྱིས་ཉམས་པའི་དགེ་སློང་གི་སྡོམ་པ་ཆོས་ཅན། འཆལ་ཚུལ་
གྱི་རྒྱུན་སྡོམ་པར་བྱེད་པར་ཐལ། སོ་ཐར་གྱི་སྡོམ་པ་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། དགེ་སློང་གི་སྡོམ་པ་ཡིན་པའི་ཕྱིར། དེར་ཐལ། ཕམ་པ་འཆབ་བཅས་བྱུང་བའི་
དགེ་སློང་གི་སྡོམ་པ་ཡོད་པའི་ཕྱིར་ཏེ། ཊིཀྐ་ལས། དགེ་སློང་ཕམ་པར་གྱུར་པ་ལ་ནི་སྡོམ་པ་
ཡོད་དུ་ཟིན་ཀྱང་ཞེས་གསུངས་པའི་ཕྱིར། རྩ་བར་འདོད་ན། དེས་སོ་ཐར་གྱི་སྡོམ་པའི་
དགོས་པ་བསྒྲུབ་ནུས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འདྲའི་དགེ་
སློང་གི་རྒྱུད་ལ་སྡོམ་པ་ཡོད་ཀྱང་སྡོམ་པའི་དགོས་པ་སྒྲུབ་མི་ནུས་པ་དེ་ཡིན་པའི་ཕྱིར་ཏེ།
ཊིཀྐ་ལས། དགེ་སློང་ཕམ་པར་གྱུར་པ་ལ་ནི་སྡོམ་པ་ཡོད་དུ་ཟིན་ཀྱང་དགོས་པ་མེད་པ་
ཉིད་དུ་འགྱུར་ཏེ། ཞེས་གསུངས་པའི་ཕྱིར། གཉིས་པ་ལ་དེ་ཆོས་ཅན། འཆལ་ཚུལ་གྱི་
གཉེན་པོ་བྱེད་ཐུབ་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། འཆལ་
ཚུལ་གྱིས་ཁྱོད་ཕམ་པར་བྱས་ཟིན་པས་སྡོམ་པ་མེད་པ་དང་འདྲ་བའི་ཕྱིར་ཏེ་(༡༧ན)ཊིཀྐ་
ལས། དེའི་སྡོམ་པ་ནི་མེད་པ་དང་འདྲ་བ་ཡིན་ནོ། །ཞེས་དང་། བམ་པོ་ལྔ་བཅུ་པར། འདིར་
སྡོམ་པ་ཆུང་བ་ལ་བྱ་ཡི་སྡོམ་པ་གཏན་མེད་པ་ནི་མ་ཡིན་ཏེ། ཞེས་གསུངས་པའི་ཕྱིར།

ཡང་ཁ་ཅིག །རྩ་བ་བཞི་གང་རུང་བྱུང་བའི་དགེ་སློང་ཡིན་ན་ཕམ་པ་བྱུང་བས་ཁྱབ་
ཟེར། ཡང་ཁ་ཅིག །བཅས་ལྡན་དགེ་སློང་གི་རྩ་བ་བཞི་གང་རུང་སྤྱད་ན་ཕམ་པ་བྱུང་
བས་ཁྱབ་ཟེར་ན། འོ་ན་མི་ཚངས་སྤྱོད་བྱས་པའི་དགེ་སློང་བཟང་སྦྱིན་ཆོས་ཅན། ཕམ་
པ་བྱུང་བར་ཐལ། མི་ཚངས་སྤྱོད་བྱས་པའི་བཅས་ལྡན་དགེ་སློང་ཡིན་པའི་ཕྱིར། ཁྱབ་
པ་ཁས། དེར་ཐལ། སྔོན་བཅས་བར་བཅས་གཉིས་དང་ལྡན་པའི་མི་ཚངས་སྤྱོད་བྱས་པའི་
གང་ཟག་ཡིན་པའི་ཕྱིར། དེར་ཐལ། དེ་འདྲའི་དགེ་སློང་བཟང་སྤྲིན་ཡིན་པའི་ཕྱིར། ཁྱབ་
སྟེ། ལོ་བཅུ་གཉིས་ཚུན་ཆད་དུ་ཕམ་པའི་བཅས་པ་མ་མཛད་ཀྱང་། བཅས་པ་གཞན་དེའི་
གོང་རོལ་ནས་མཛད་པའི་ཕྱིར། དེར་ཐལ། དེའི་སྔོན་རོལ་དུ་ལྔ་སྡེ་ལ་ཤམ་ཐབས་ཟླུམ་
པོར་བགོ་བར་བྱའོ། །ཞེས་གསུངས་པ་བཅས་པ་དང་པོ་དང་། ཡང་ཆོས་གོས་ཟླུམ་པོར་
བགོ་བར་བྱའོ་ཞེས་གསུངས་པ་བཅས་པ་གཉིས་པ་དང་། བཟང་སྦྱིན་ལ་ཕམ་པར་གསུངས་
པ་བཅས་པ་གསུམ་པ་ཡིན་པའི་ཕྱིར་ཏེ། ཇི་སྐད་དུ་ཕྲན་ཚེགས་ལས། ཤམ་ཐབས་ཟླུམ་
པོར་བགོ་བར་བྱའོ་ཞེས་གསུངས་པ་ནི། དང་པོར་བཅས་པའི་འདུལ་བ་ཡིན་ལ། ཆོས་
གོས་ཟླུམ་པོར་བགོ་བར་བྱའོ་ཞེས་གསུངས་པ་ནི་བར་དུ་བཅས་པའི་འདུལ་བ་ཡིན་ཞེས་
གསུངས་པའི་ཕྱིར་དང་། བུ་སྟོན་རིན་པོ་ཆེའི་སྤྱི་དོན་ལས་ཀྱང་། ཁ་ཅིག་སངས་རྒྱས་ནས་ལོ་
བཅུ་གཉིས་ཚུན་ཆད་བཅས་ཕམ་མཛད་ཟེར་བ་ནི། ཕམ་པའི་བཅས་པ་མ་མཛད་པ་ཡིན་གྱི་
གཞན་ནི་དེའི་གོང་རོལ་ནས་ཀྱང་བཅས་ཏེ། ཐོག་མར་ཉིད་དུ་ལྔ་སྡེ་ལ་ཤམ་ཐབས་ཟླུམ་
པོར་བགོ་བར་བྱའོ་ཞེས་བཅས་པའི་ཕྱིར། ཞེས་གསུངས་པའི་ཕྱིར། འདི་ལུང་དང་གླེང་
(༡༧བ)འབུམ་སོགས་དང་མཐུན་ནོ། །རྩ་བར་འདོད་ན། དེ་ཆོས་ཅན། ཁྱོད་ལ་ཕམ་པ་མ་
བྱུང་བར་ཐལ། ཁྱོད་ཕམ་པའི་བཅས་པ་ལ་ལྟོས་པའི་ལས་དང་པོ་པ་ཡིན་པའི་ཕྱིར།
ཁྱབ་སྟེ། སོ་ཐར་ལས། ཡང་དགེ་སློང་རྣམས་དང་ལྷན་ཅིག་བསླབ་པ་མཚུངས་པར་གྱུར་

པས་བསླབ་པ་ཉམས་པར་མ་བྱས་པ་ཞེས་གསུངས་པའི་ཕྱིར། ཁྱབ་སྟེ། འདིས་ལྟུང་
བའི་རྒྱུར་སྤྱད་ན་ལྟུང་བ་འབྱུང་བའི་དགེ་སློང་ལ་ལས་དང་པོ་པ་མ་ཡིན་པ་གཅིག་དགོས་
པར་བཤད་པའི་ཕྱིར། དེར་ཐལ། ཡང་དགེ་སློང་རྣམས་དང་ཞེས་པས་དེ་ལྟར་བསྟན་པའི་
ཕྱིར་ཏེ། རྣམ་འབྱེད་ལས། ཡང་ཞེས་བྱ་བ་ནི་ཀུན་ཏུ་བསྟན་པའམ་ཉེ་བར་བསྟན་པ་ཡང་ན་
ལས་དང་པོ་མ་ཡིན་པ་གཟུང༌། ཞེས་གསུངས་པའི་ཕྱིར།
གཞན་ཡང་། སོ་ཐར་ལས། དགེ་སློང་རྣམས་དང་ལྷན་ཅིག་ཅེས་པའི་དགེ་སློང་དོན་
འཆད་པ་ན། རྣམ་འབྱེད་ལས། དགེ་སློང་ནི་རྣམ་པ་ལྔ་སྟེ། མིང་གི་དགེ་སློང་དང་། སློང་
བའི་དགེ་སློང་དང་། ཁས་འཆེ་བའི་དགེ་སློང་དང་། དོན་དམ་པའི་དགེ་སློང་དང་། གསོལ་
བ་དང་བཞིའི་ལས་ཀྱིས་བསྙེན་པར་རྫོགས་པའི་དགེ་སློང་དང་། དོན་འདིར་ནི་གསོལ་
བ་དང་བཞིའི་ལས་ཀྱིས་བསྙེན་པར་རྫོགས་པའི་དགེ་སློང་གཟུངས། །ཞེས་གསུངས་པའི་
མི་འཐད་པར་ཐལ། དགེ་སློང་དང་པོ་གསུམ་ལ་ལྟུང་བ་ཇི་བཞིན་མི་འོང་ལ་བཞི་པས་
ཤས་ཆེར་ལྟུང་བ་མི་སྤྱད་པས། དགེ་སློང་ལྔ་པ་དེར་འཇོག་པར་བཤད་པ་མ་ཡིན་པའི་
ཕྱིར། ཡང་གཏེར་མཛོད་སོགས་དང་རང་གཞན་འདུལ་མངོན་ལ་ཞིབ་སྦྱངས་མེད་པའི་
རྩིང་ཡམ་པ་མང་པོ་ན་རེ། སྡིག་པ་མི་དགེ་བའི་ཆོས་ལས་རབ་ཏུ་ཐར་པ་དང་སོ་སོ་ཐར་པ་
དང་དང་པོར་ཐར་པས་ན་སོ་སོ་ཐར་པ་ཞེས་བྱ་སྟེ། སོ་སོ་ཐར་པའི་སྐད་དོད་པྲ་ཏི་མོཀྵ།
ཞེས་གསུངས་པས་པྲ་ཏི་ནི་སོ་སོ་བ་དང་དང་པོ་ལ་འཇུག །མོཀྵ་ནི་ཐར་པ་ལ་འཇུག་
པའི་ཕྱིར་ཟེར་ན། འོ་ན་སོ་སོ་ཐར་པའི་སྒྲ་དོན་དེ་ཙམ་གྱིས་རྫོགས་པར་ཐལ་(༡༨ན)ཁྱོད་
ཀྱི་དེ་རྒྱས་བཤད་ཡིན་པའི་ཕྱིར། འདོད་མི་ནུས་ཏེ། སོ་སོ་བའི་སྐད་དོད་པྲ་ཏིའི་དོན་མ་
ཚང་ཞིང་། ཐར་པའི་དོན་ཡང་མ་ཚང་བའི་ཕྱིར། དེར་ཐལ། པྲ་ཏིའི་དོན་དང་པོར་བྱས་
ནས་སྡོམ་པ་ཐོབ་དུས་བསྟན་ཅིང་། མོཀྵ་གྲོལ་བར་བྱས་ནས་སྡོམ་མིན་ལས་ཐོག་མར་

གྲོལ་བའི་སྡོམ་པར་འཇོག་པ་གང་ཞིག །པྲ་ཏིའི་དོན་སོ་སོ་ཞེས་ཟློས་སྒྲ་བྱས་ན་སོ་སོ་བ་
རྒྱུད་ཐ་དད་ལ་བྱས་ནས་འཁོར་བ་ལས་གྲོལ་ཚུལ་སྟོན། པྲ་ཏི་ཐབས་ལ་བསྐྱུར་ན་ཐར་
པ་མྱང་འདས་ལ་བྱས་ནས་ཐར་པའི་ཐབས་ཞེས་བཤད་དགོས་པའི་ཕྱིར། རྟགས་དང་པོ་
གྲུབ་སྟེ། སོ་ཐར་འགྲེལ་ཆེན་ལས། བརྗོད་པ་གསུམ་པའི་ཐ་མ་ལ་སྡོམ་པ་ཐོབ་པ་ནི་ཐོག་མ་
སྡོམ་པ་ཐོབ་པའི་གནས་སྐབས་ཡིན་པས་དང་པོ་ཞེས་བྱའོ། །ཐར་པ་ཞེས་བྱ་བ་ནི་གྲོལ་
བ་སྟེ། དེ་ལྟར་སྡོམ་པ་དང་པོ་དེ་ཉིད་ཀྱི་ཚེ་ན་སྡོམ་པ་མ་ཡིན་པའི་མཚན་ཉིད་ལས་གྲོལ་
ཏེ། སྡོམ་པའི་མཚན་ཉིད་ཀྱིས་བསྡུས་པའི་རྣམ་པར་རིག་བྱེད་མ་ཡིན་པའི་གཟུགས་ཐོབ་པ་
ནི་ཐར་པ་ཞེས་བྱའོ། །ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། སོ་སོ་ཞེས་པ་
རྒྱུད་ཐ་དད་ལ་བྱས་ནས་ཐར་པ་ལ་ངན་འགྲོ་དང་འཁོར་བ་ལས་ཐར་པ་གཉིས་ཡོད་
ཅིང་། རང་གཞན་གྱི་གང་ཟག་སོ་སོའི་སྔ་མ་ཐར་པ་དང་ཕྱི་མ་མི་ཐར་ཞེས་བཤད་དགོས་
པའི་ཕྱིར་ཏེ། སོ་ཐར་འགྲེལ་ཆེན་ལས། སོ་སོ་ཞེས་བྱ་བ་ནི་རྒྱུད་ཐ་དད་པའོ། །ཐར་པ་
ཞེས་བྱ་བ་ནི་རྣམ་པར་གྲོལ་བ་སྟེ། གང་ཟག་རྒྱུད་ཐ་དད་པ་གང་གིས་སྡོམ་པ་ཡང་དག་
པར་བླངས་ཏེ། ཞེས་སོགས་གསུངས་པའི་ཕྱིར། རྟགས་གསུམ་པ་གྲུབ་སྟེ། སོ་སོ་ཞེས་
བྱ་བ་ནི། ཕྱིར་ཞེས་བྱ་བ་སྟེ། ཐབས་ཀྱི་དོན་ཏོ། །ཐར་པ་ཞེས་བྱ་བ་ནི་ངེས་པར་འབྱུང་
བ་སྟེ། མྱ་ངན་ལས་འདས་པའོ་ཞེས་གསུངས་པའི་ཕྱིར། འདིས་ནི་མཛོད་སོགས་དུ་མའི་
དོན་ཤེས་པར་གྱིས། 

 སོ་ཐར་སྡོམ་པའི་དབྱེ་བ། 
གསུམ་པ་དབྱེ་བ་ལ་གངས་ཅན་གྱི་(༡༨བ)འདུལ་རྩབྱ་འཛིན་ཆེན་པོ་འགའ་ཞིག་ན་རེ།
སོ་ཐར་གྱི་སྡོམ་པ་ལ་དགེ་སློང་ཕ་མ་གཉིས་ཀྱི། དགེ་ཚུལ་ཕ་མ་གཉིས་ཀྱི། དགེ་སློབ་
མའི། དགེ་བསྙེན་ཕ་མ་གཉིས་ཀྱི། བསྙེན་གནས་ཀྱི་སྡོམ་པ་དང་བརྒྱད་དབྱེ་བ་སྒྲས་བརྗོད་
ཡིན་ཏེ། དགེ་སློབ་མའི་སྡོམ་པ་མེད་པས་ལྷག་མ་བདུན་དུ་ངེས་པའི་ཕྱིར། ཇོ་བོའི་ལམ་
སྒྲོན་ལས། སོ་སོ་ཐར་པ་རིགས་བདུན་གྱི་ཞེས་གསུངས་པའི་ཕྱིར་ན། འགལ་ཁྱབ་ཡིན་
ཏེ། འདི་ནི་བསྙེན་གནས་མ་དྲངས་པའི་བདུན་ཡིན་པར་དེའི་འགྲེལ་པར་བཤད་པའི་ཕྱིར།
འདོད་ན་མཛོད་ལས། སོ་སོ་ཐར་དང་ལྡན་པ་བརྒྱད། །ཅེས་པའི་རང་འགྲེལ་ལས། སོ་
སོ་ཐར་པའི་སྡོམ་པ་དང་ནི་རིས་བརྒྱད་པོ་དགེ་སློང་དང་དགེ་སློང་མ་དང་བརྒྱད་པ་
བསྙེན་གནས་པའི་བར་དང་ལྡན་ནོ་ཞེས་གསུངས་པ་མི་འཐད་པར་ཐལ། སོ་ཐར་གྱི་
སྡོམ་པ་རིགས་བརྒྱད་དང་ལྡན་པའི་དགེ་སློང་སོགས་གང་ཟག་རིས་བརྒྱད་མེད་པའི་
ཕྱིར། དེར་ཐལ། སོ་ཐར་གྱི་སྡོམ་པ་རིས་བརྒྱད་མེད་པའི་ཕྱིར། འཁོར་གསུམ། གཞན་
ཡང་། དགེ་སློབ་མའི་སྡོམ་པ་སོ་ཐར་གྱི་སྡོམ་པ་མ་ཡིན་པར་ཐལ། དགེ་སློབ་མའི་སྡོམ་
པ་མེད་པའི་ཕྱིར། རྟགས་ཁས། འདོད་མི་ནུས་ཏེ། དགེ་སློང་མའི་སྡོམ་པ་དང་། དགེ་
སློབ་མའི་སྡོམ་པ་དང་། དགེ་ཚུལ་མའི་སྡོམ་པ་དང་། དགེ་བསྙེན་མའི་སྡོམ་པ་དང་བཞི་
ཡོད་པའི་ཕྱིར། དེར་ཐལ། དེ་བཞིའི་དང་པོ་དགེ་སློང་གི་སྡོམ་པའི་རང་བཞིན་དང་། འོག་མ་
གཉིས་དགེ་ཚུལ་གྱི་སྡོམ་པ་དང་རྫས་གཅིག་པ་དང་། ཕྱི་མ་དགེ་བསྙེན་གྱི་སྡོམ་པ་དང་
རྫས་གཅིག་ཡིན་པའི་ཕྱིར། དེར་ཐལ། སྔ་མ་བཞི་ཕྱི་མ་གསུམ་དང་རྫས་གཅིག་ཚུལ་

ཅིག་ཡོད་པའི་ཕྱིར། མཛོད་འགྲེལ་ལས། དེ་ལྟ་བས་ན་སྡོམ་པ་བཞི་པོ་དེ་དག་ནི་གསུམ་
པོ་ལས་རང་བཞིན་ཐ་མི་དད་དོ། །ཞེས་གསུངས་པའི་ཕྱིར། ཁྱབ་སྟེ། དེའི་སྡོམ་པ་བཞི་དང་
གསུམ་དེ་ལྟར་འདྲེན་པའི་ཕྱིར་ཏེ། དེའི་འགྲེལ་བཤད་རྒྱལ་སྲས་མ་ལས། དེ་ལྟ་བས་ན་
དགེ་སློང་མ་དང་། དགེ་སློབ་མ་དང་། (༡༩ན)དགེ་ཚུལ་དང་། དགེ་བསྙེན་མའི་སྡོམ་པ་
བཞི་པོ་དེ་དག་ནི། དགེ་སློང་དང་། དགེ་ཚུལ་དང་། དགེ་བསྙེན་གྱི་སྡོམ་པ་གསུམ་པོ་
ལས་རང་བཞིན་ཐ་མི་དད་དོ། །ཞེས་གསུངས་པའི་ཕྱིར། གཞན་ཡང་། སོ་ཐར་གྱི་སྡོམ་
པ་རིགས་བརྒྱད་མི་འདོད་པ་དེ་གཏན་ནས་མི་འཐད་པར་ཐལ། ཐོགས་མེད་སྐུ་མཆེད་
སོགས་ཤིང་རྟ་ཆེན་པོ་དུ་མའི་ལུགས་དང་འགལ་བའི་ཕྱིར། དེར་ཐལ། ཀུན་བཏུས་ལས།
སོ་སོ་ཐར་པའི་སྡོམ་པས་བསྡུས་པ་གང་ཞེ་ན། རིས་བརྒྱད་དེ། དགེ་སློང་གི་སྡོམ་པ་
དང་། དགེ་སློང་མའི་སྡོམ་པ་དང་། དགེ་སློབ་མའི་སྡོམ་པ་དང་། དགེ་ཚུལ་གྱི་སྡོམ་པ་
དང་། དགེ་ཚུལ་མའི་སྡོམ་པ་དང་། དགེ་བསྙེན་གྱི་སྡོམ་པ་དང་། དགེ་བསྙེན་མའི་སྡོམ་
པ་དང་། བསྙེན་གནས་ཀྱི་སྡོམ་པའོ། །ཞེས་དང་། དཔལ་ལྡན་ཟླ་བས་སྐྱབས་གསུམ་
བདུན་ཅུ་པ་ལས། གསུམ་ལ་སྐྱབས་འགྲོ་བ། །དེ་ནི་སྡོམ་བརྒྱད་རྩ་བ་ཡིན། །ཞེས་སྐྱབས་
འགྲོ་སྡོམ་པ་བརྒྱད་ཀའི་རྩ་བར་བསྟན་པ་དང་། རབ་བྱུང་ཕྱོགས་ཀྱི་སྡོམ་པ་ལྔ་དང་། ཁྱིམ་
པའི་སྡོམ་པ་གསུམ་བཤད་པ་སོགས་དུ་མས་གནོད་པའི་ཕྱིར། 
ོ་གཞན་ཡང་། རབ་བྱུང་ཕྱོགས་ཀྱི་སྡོམ་པ་ལྔ་དང་། ཁྱིམ་པའི་སྡོམ་པ་གསུམ་མི་འཐད་
པར་ཐལ། དགེ་སློབ་མའི་སྡོམ་པ་མེད་པའི་ཕྱིར། འདོད་མི་ནུས་ཏེ། རབ་བྱུང་གི་སྡོམ་
པ་ལ་དགེ་སློང་ཕ་མ། དགེ་སློབ་མ། དགེ་ཚུལ་ཕ་མའི་སྡོམ་པ་སྟེ་ལྔ་དང། ཁྱིམ་པའི་དགེ་
བསྙེན་ཕ་མའི་སྡོམ་པ་གཉིས་དང་། བསྙེན་གནས་ཀྱི་སྡོམ་པ་སྟེ་གསུམ་དང་བརྒྱད་འཐད་
པའི་ཕྱིར་ཏེ། འདུལ་བ་རྒྱ་མཚོའི་སྙིང་པོ་ལས། ཁྱིམ་པའི་སྡོམ་པ་དང་པོ་གསུམ། །རབ་བྱུང་

སྡོམ་པ་ཐ་མ་ལྔ། །ཞེས་གསུངས་པ་དང་། ཀུན་བཏུས་ལས། རབ་ཏུ་བྱུང་བའི་ཕྱོགས་ཀྱི་
སྡོམ་པ་ཞེས་དང་། དེའི་ཐད་ཀྱི་ཀུན་བཏུས་འགྲེལ་པ་ལས། རབ་ཏུ་བྱུང་བའི་སྡོམ་པ་ནི་
རྣམ་པ་ལྔ་སྟེ། དགེ་སློང་གི་སྡོམ་པ། ནས། དགེ་ཚུལ་མའི་སྡོམ་པའི་བར་དུའོ། །ཞེས་
གསུངས་པའི་ཕྱིར། 
བྱས་པ་ལ་རྒྱཁོ་ན་རེ། དགེ་སློབ་མའི་སྡོམ་པ་ཆོས་ཅན། ཇི་སྲིད་འཚོའི་བར་གྱི་སྡོམ་
པ་ཡིན་པར་ཐལ། སོ་ཐར་གྱི་སྡོམ་པ་ཡིན་པའི་ཕྱིར་ན་སྤྱིར་ཁྱབ་པ་མེད་དེ། བསྙེན་གནས་
ཀྱི་སྡོམ་པ་ཡང་སོ་ཐར་གྱི་སྡོམ་པ་ཡིན་པའི་ཕྱིར། འདོད་མི་ནུས་ཏེ། ལོ་གཉིས་ཀྱི་མཐའ་
ཅན་གྱི་ཚུལ་ཁྲིམས་ཡིན་པའི་ཕྱིར། དེར་ཐལ། དགེ་སློབ་མའི་སྡོམ་པ་ཡིན་པའི་ཕྱིར་ན་
འགལ་ཁྱབ་ཡིན་ཏེ། དེ་ཇི་སྲིད་འཚོའི་སྡོམ་པ་བདུན་གྱི་གཅིག་ཡིན་པའི་ཕྱིར་ཏེ། མཛོད་
ལས། ཇི་སྲིད་འཚོ་དང་ཉིན་ཞག་ཏུ། །སྡོམ་པ་ཡང་དག་བླངས་པར་བྱ། །ཞེས་གསུངས་
པའི་ཕྱིར། ཁྱབ་སྟེ། སོ་ཐར་གྱི་སྡོམ་པ་རིས་བརྒྱད་ཀྱི་དང་པོ་བདུན་ཇི་སྲིད་འཚོ་དང་།
བརྒྱད་པ་བསྙེན་གནས་ཀྱི་དེ་ཉིན་སྡོམ་དུ་བཤད་པའི་ཕྱིར། རང་འགྲེལ་ལས། རིས་
བདུན་གྱི་སོ་སོ་ཐར་པའི་སྡོམ་པ་ནི་ཇི་སྲིད་འཚོའི་བར་དུ་ཡང་དག་པར་བླངས་པར་
བྱའོ། །བསྙེན་གནས་ཀྱི་སྡོམ་པ་ནི་ཉིན་ཞག་ཏུའོ་ཞེས་བྱ་བ་དེ་ལྟར་ངེས་སོ། །ཞེས་
གསུངས་པའི་ཕྱིར། 
གཞན་ཡང་། དགེ་སློབ་མའི་དེ་ལོ་གཉིས་ཀྱི་མཐའ་ཅན་མ་ཡིན་པར་ཐལ། དེ་ལོ་
གཉིས་ལོན་ཀྱང་མི་གཏོང་བའི་ཕྱིར། དེར་ཐལ། ཊིཀྐ་ལས། ལོ་གཉིས་ནས་གཏོང་བ་ཡང་
མིན་ལ་ལོ་གཉིས་ཀྱི་བར་དུ་མི་བསྲུང་བར་བྱ་བ་ཡང་མ་ཡིན་ནོ། །ཞེས་གསུངས་པའི་
ཕྱིར། བྱས་པ་ལ་རྒྱཁོ་ན་རེ། དེ་ཆོས་ཅན། ཁྱོད་ཀྱི་གཏོང་རྒྱུ་ལ་སོ་ཐར་གྱི་སྡོམ་པའི་
གཏོང་རྒྱུས་ཁྱབ་པར་ཐལ། ཁྱོད་སོ་ཐར་གྱི་སྡོམ་པ་ཡིན་པའི་ཕྱིར་ན་ཤིན་ཏུ་མ་ཁྱབ་སྟེ།

བསྙེན་གནས་ཀྱི་སྡོམ་པའི་གཏོང་རྒྱུ་བྱུང་བའི་སོ་ཐར་གྱི་སྡོམ་ལྡན་ཡོད་པའི་ཕྱིར།
དེར་ཐལ། སྔ་དྲོ་བསྙེན་གནས་ཀྱི་དེ་བླངས་ཤིང་ཕྱི་དྲོ་དགེ་ཚུལ་སོགས་སུ་བསྒྲུབ་ཅིང་
ཞག་གཅིག་འདས་པའི་དགེ་ཚུལ་སོགས་ཡོད་པའི་ཕྱིར།
ཡང་རྒྱ་ཁོ་ན་རེ། དེ་ཆོས་ཅན། ཁྱོད་ཤོར་ན་བླང་དུ་མེད་པར་ཐལ། ཁྱོད་སོ་ཐར་གྱི་
སྡོམ་པ་ཡིན་པའི་ཕྱིར་ན། མ་ཁྱབ་སྟེ། དགེ་བསྙེན་གྱི་སྡོམ་པ་ཤོར་ཡང་བླང་དུ་རུང་བའི་ཕྱིར།
སྡོམ་པ་བརྒྱད་པ་ལས།(༢0ན)སྡོམ་པ་སླར་ཡང་བླང་བར་བྱ། དེ་འདྲའི་དགེ་བསྙེན་
ཉིད་ལའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དགེ་སློབ་མས་སྐྱེས་པ་
གཞན་དང་མི་ཚངས་སྤྱོད་བསྟེན་པར་ཁས་བླངས་པས་དེའི་སྡོམ་པ་གཏོང་བ་གང་ཞིག །
དེས་སླར་ཡང་དགེ་སློབ་མའི་སྡོམ་པ་བླངས་ཆོག་པའི་ཕྱིར། རྟགས་དང་པོ་གྲུབ་སྟེ།
འདི་ཉིད་ལས། བསྟེན་པའི་ཕྱིར་གཞན་ལ་ཁས་བླངས་པ་ན་བསླབ་པ་འཁྲུག་པ་ཉིད་
དོ། །ཞེས་དང་། དེའི་ཊིཀྐ་ལས། དགེ་སློབ་མ་གང་གིས་བདག་ལ་གཞན་གྱིས་བསྟེན་
པའི་ཕྱིར་བརྗོད་པ་ན་དེ་ལྟར་རུང་ངོ་ཁས་བླངས་པ་ན་དགེ་སློབ་མ་དེའི་བསླབ་པའི་གཞི་
རྣམས་འཁྲུག་པ་ཉིད་མེད་པར་གྱུར་ཏོ་ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར།
རྟགས་གཉིས་པ་གྲུབ་སྟེ། འདི་ཉིད་ལས། དེ་ལ་དེ་ཡང་སྦྱིན་པར་བྱ་བ་ཉིད་དོ། །ཞེས་དང་།
དེའི་ཊིཀྐ་ལས། འཁྲུག་པ་ཉིད་ལ་དགེ་སློབ་མའི་བསླབ་པ་དེ་ཡང་སྦྱིན་པར་བྱ་བ་ཉིད་
དོ། །ཞེས་གསུངས་པའི་ཕྱིར། རྩོད་པ་ལྷག་མ་ལ་བརྗོད་བྱ་མི་སྣང་བས་མ་སྤྲོས་ཤིང་། ཁ་རྒྱ་
བྱ་ཅིག །ལུགས་འདི་འཐད་དམ་སྙམ་པའི་ཐེ་ཚོམ་སོགས་བཀྲོལ་བ་ལ་བློ་ལྡན་དག་དགའ་
གཞན་ཡང་སོ་ཐར་གྱི་སྡོམ་པ་རིས་བདུན་འདྲེན་ཚེ་དགེ་སློབ་མའི་སྡོམ་པ་མི་འདྲེན་
པར་བསྙེན་གནས་འདྲེན་པ་མི་འཐད་པར་ཐལ། སོ་ཐར་སྡོམ་པ་ཀུན་རིས་བདུན་དུ་བྱེད་ཚེ་

བསྙེན་གནས་དགེ་བསྙེན་གྱི་སྡོམ་པར་བསྡུས་ནས་འདྲེན་པར་སྟོན་པས་བཀའ་སྩལ་
བའི་ཕྱིར། དེར་ཐལ། བསྙེན་གནས་པ་དེ་དགེ་བསྙེན་དངོས་མིན་པས་དགེ་བསྙེན་གྱི་བར་
མ་དོ་ཞེས་བཤད་པ་ཡོད་ཀྱང་། འཁོར་རིས་བདུན་གྱི་དགེ་བསྙེན་དུ་བསྡུས་པའི་ཕྱིར་ཏེ།
དྲིན་ལན་བསབ་པའི་ལེའུ་བརྒྱད་པ་ལས། གསོལ་བ། ཡན་ལག་བརྒྱད་པའི་ཁྲིམས་མནོས་
ན་གང་ཟག་དེ་འཁོར་རྣམ་པ་བདུན་ལས་འཁོར་གང་གི་ནང་དུ་བསྡུ། བཀའ་སྩལ་བ།
ནམ་འཚོའི་བར་གྱི་ཁྲིམས་མ་མནོས་ཀྱང་ཉིན་ཞག་གཅིག་གི་(༢0བ)ཁྲིམས་ཡོད་པས་དེ་
ལ་ཡང་དགེ་བསྙེན་ཞེས་བྱའོ། །ཞེས་སོགས་གསུངས་པའི་ཕྱིར། འདིས་ནི་སྡོམ་པ་དང་
པོ་བདུན་ཇི་སྲིད་འཚོ་ཡིན་པར་ཤུགས་ལ་བཤད་དོ། ། 
བྱས་པ་ལ་ཁོ་ན་རེ། འོ་ན། བསྙེན་གནས་ཀྱི་སྡོམ་པ་དེ་དགེ་བསྙེན་གྱི་སྡོམ་པ་ཡིན་
པར་ཐལ། སོ་ཐར་སྡོམ་པ་རིས་བདུན་བྱས་ཚེ་དགེ་བསྙེན་གྱི་སྡོམ་པར་བསྡུས་པའི་ཕྱིར་ན་མ་
ཁྱབ། འདོད་མི་ནུས་ཏེ། དེ་སྡོམ་པ་དང་པོ་བདུན་གང་རུང་མིན་པའི་སྡོམ་པ་ཡིན་པའི་ཕྱིར།
དེར་ཐལ། དེའི་རྒྱུ་མཚན་གྱིས་བསྙེན་གནས་པ་འཁོར་རྣམ་པ་བདུན་པོ་གང་རུང་མིན་པའི་
ཕྱིར་ཏེ། མདོ་དེ་ཉིད་ལས། བཅོམ་ལྡན་འདས་འཁོར་བདུན་མ་གཏོགས་པའི་སོ་སོ་ཐར་
པའི་ཚུལ་ཁྲིམས་མཆིས་སམ། བཀའ་སྩལ་པ་ཡོད་དེ། ཡན་ལག་བརྒྱད་ཀྱི་ཁྲིམས་ཉིད་
ཡིན་ནོ། །དོན་དེ་དང་སྦྱར་ན་ཡན་ལག་བརྒྱད་ཀྱི་ཁྲིམས་ནོད་པ་འཁོར་རྣམ་པ་བདུན་གྱི་
ནང་དུ་མ་གཏོགས་སོ། །ཞེས་གསུངས་པའི་ཕྱིར། 
བྱས་པ་ལ་ཁོ་ན་རེ། སོ་ཐར་གྱི་སྡོམ་པ་རིས་བརྒྱད་འདྲེན་ཚེ་དགེ་སློབ་མའི་སྡོམ་པ་
འདྲེན་པ་མི་འཐད་པར་ཐལ། བསྙེན་གནས་ཕ་མ་ཕྱེ་ནས་བརྒྱད་འདྲེན་རིགས་པའི་ཕྱིར།
དེར་ཐལ། བཤེས་སྤྲིངས་འགྲེལ་པར། དེ་ཡང་སྡོམ་པ་རྣམ་པ་བརྒྱད་དུ་རིགས་པར་བྱ་སྟེ།
འདི་ལྟར་དགེ་སློང་དང་དགེ་སློང་མ་དང་། དགེ་ཚུལ་དང་དགེ་ཚུལ་མ་དང་། དགེ་བསྙེན་

དང་། དགེ་བསྙེན་མ་དང་། བསྙེན་གནས་དང་། བསྙེན་གནས་མའི་སྡོམ་པའོ། །ཞེས་
གསུངས་པའི་ཕྱིར་ན། མ་ཁྱབ་སྟེ། དེ་ནི་མདོ་དང་ཤིང་རྟ་ཆེན་པོ་སུ་དང་མི་མཐུན་པས་
མི་འཐད་པ་ཁོ་ནའོ། །
སོ་སོར་སྡོམ་པའི་ལྡན་ཚུལ། 
སྡོམ་པའི་ལྡན་ཚུལ་ལ་གཟུགས་ཅན་དུ་འདོད་པའི་ལྡན་ཚུལ། སེམས་པར་འདོད་
པའི་ལྡན་ཚུལ་གཉིས། དང་པོ་ཡང་རྩིབས་གཞོན་སེང་སོགས་ན་རེ། བྱེ་སྨྲའི་ལུགས་དང་
གཟུགས་ཅན་དུ་འདོད་བཞིན་དུ་གང་ཟག་གཅིག་གིས་དགེ་བསྙེན་དགེ་ཚུལ་དགེ་སློང་
གི་སྡོམ་པ་གསུམ་རིམ་གྱིས་མནོས་ཚེ་སྡོམ་པ་སྔ་མ་དག་ཕྱི་མར་གྱུར་ཏེ་དགེ་སློང་གི་
སྡོམ་(༢༡ན)པ་གཅིག་པུ་ལས་མེད་པར་འདོད་དེ། སྐྱེས་བུ་གཅིག་གི་གནས་སྐབས་གསུམ་
བཞིན་ཡིན་པའི་ཕྱིར་ཏེ། ཇི་སྐད་དུ་ལུང་ཞུ་བའི་འགྲེལ་པ་ལས། གཞོན་ནུ་དང་དར་ལ་
བབས་པ་དང་། རྒད་པོ་ཉིད་བཞིན་དུ་རབ་ཏུ་བྱུང་བ་བསྙེན་པར་རྫོགས་པ་ཉིད་བསྙེན་
པར་རྫོགས་པའི་གནས་སྐབས་རྣམས་ནི་རྟེན་ཐ་དད་པ་ཉིད་མ་ཡིན། ཞེས་གསུངས་
པའི་ཕྱིར། ཞེས་ཟེར། 
ཡང་སྔ་ཕྱིའི་མཁས་པ་མང་པོ་ན་རེ། གང་ཟག་གཅིག་གིས་སྡོམ་པ་དེ་གསུམ་རིམ་
གྱིས་བླངས་པའི་དགེ་སློང་གི་རྒྱུད་ལ་དགེ་བསྙེན་དགེ་ཚུལ་དགེ་སློང་གི་སྡོམ་པ་ངོ་བོ་ཐ་
དད་པ་གསུམ་དུས་གཅིག་ཏུ་ཡོད་དེ། མཛོད་ལས། ཐ་དད་ཅེས་དང་། རང་འགྲེལ་ལས།
དོང་རྩེ་གཅིག་དང་གཉིས་ཞེས་བྱ་བ་བཞིན་དུ་ཐ་དད་དེ་དག་ནི་མ་འདྲེས་པ་ཉིད་དེ།
ཞེས་གསུངས་པའི་ཕྱིར། ཞེས་ཟེར། དམ་བཅའ་དང་པོ་ལ། འོ་ན་དགེ་སློང་གི་སྡོམ་

པ་ཐོབ་ཚེ། དགེ་བསྙེན་དང་དགེ་ཚུལ་གྱི་སྡོམ་པ་གཏོང་བར་ཐལ། དེའི་ཚེ་དེ་གཉིས་
མེད་འགྲོ་བའི་ཕྱིར། འདོད་མི་ནུས་ཏེ། དེའི་ཚེ་དེ་གཉིས་མེད་མི་འགྲོ་བའི་ཕྱིར་ཏེ། དྲིན་
ལན་བསབ་པའི་མདོ་ལས། དགེ་སློང་གི་ཚུལ་ཁྲིམས་རྫོགས་པར་མནོས་ན་ཁྲིམས་བཅུ་
དང་ཁྲིམས་ལྔ་མ་མཆིས་པར་མི་འགྱུར་རམ། བཀའ་སྩལ་པ། མེད་པར་མི་འགྱུར་ཏེ།
དེ་ཡང་མིང་དང་གོ་རིམ་སྟོང་བར་ཟད་དེ། དགེ་སྦྱོང་གི་མིང་སྟོར་ནས་དགེ་སློང་གི་མིང་
འཐོབ་པོ་ཞེས་གསུངས་པའི་ཕྱིར། རྟགས་གྲུབ་སྟེ། ན་ཚོད་རྒན་པའི་ཚེ། བྱིས་པའི་གནས་
སྐབས་བཏང་འགྲོ་བ་བཞིན་ཡིན་པའི་ཕྱིར། རྟགས་ཁས། རྩ་བར་འདོད་མི་ནུས་ཏེ། ཤིང་
གི་ལོ་མ་གཅིག་གི་ཁ་དོག་མི་འདྲ་བ་གསུམ་འོང་བ་ལྟར། དེའི་རྒྱུད་ལ་དེ་གསུམ་ལྡོག་
པ་ཐ་དད་པ་གསུམ་ཡོད་ཀྱང་། དེ་གསུམ་ཚུལ་ཁྲིམས་ཙམ་དུ་ངོ་བོ་གཅིག་པའི་ཁྱད་
པར་འཐད་པའི་ཕྱིར་ཏེ། དྲིན་ལན་བསབ་པའི་མདོ་ལས། ཐོག་མ་དང་ཐ་མའི་བར་དུ་
ཚུལ་ཁྲིམས་ཡིན་གྱི་(༢༡བ)མིང་ཙམ་ནི་འཕྲལ་ལ་འདོགས་སོ། །དཔེར་ན། སྐྱེད་ཤིང་གི་
ལོ་མ་ལྟ་བུར་དཔྱིད་དང་དབྱར་ནི་སྔོ། སྟོན་ནི་སེར། དགུན་ནི་སྐྱ་སྟེ། དེ་ཡང་དུས་ཀྱིས་
བསྒྱུར་བའི་ཤིང་གི་ལོ་མ་ཁ་དོག་ཐ་དད་པར་ཟད་དེ། ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། དེའི་རྒྱུད་ཀྱི་དེ་གསུམ་ངོ་བོ་གཅིག་པར་ཐལ། དེའི་ཚེ་དེ་གསུམ་
ཚུལ་ཁྲིམས་ཙམ་དུ་ངོ་བོ་གཅིག་ཏུ་སོང་བའི་ཕྱིར་ན། མ་ཁྱབ། མ་གྲུབ་ན། དེར་ཐལ།
མདོ་དེ་ཉིད་ལས། དཔེར་ན། འོ་མ་དང་། ཞོ་དང་། མར་དང་། མར་གྱི་སྙིང་པོ་ནི་རྣམ་
པ་བཞིར་ཐ་དད་དེ། དེ་ལྟར་དུས་ཀྱིས་ཐ་དད་ཀྱང་གཅིག་ཏུ་ཟད་པ་དང་འདྲ་བར་ཚུལ་
ཁྲིམས་ཀྱང་དེ་དང་འདྲ་སྟེ། དུས་གསུམ་གྱིས་ཐ་དད་ཀྱང་ཚུལ་ཁྲིམས་ལ་ཐ་དད་པ་མེད་
དོ། །ཞེས་གསུངས་པའི་ཕྱིར། ཁྱབ་སྟེ། དུས་གསུམ་གྱིས་ཐ་དད་ཀྱང་ཚུལ་ཁྲིམས་ལ་ཐ་
དད་པ་མེད་དོ། །ཞེས་པས་དུས་ཀྱིས་སྔ་ཕྱིར་ཐ་དད་ཀྱང་ཚུལ་ཁྲིམས་ངོ་བོ་གཅིག་པའམ།

ངོ་བོ་ཐ་དད་དུ་མི་གནས་པར་བཤད་པའི་ཕྱིར། དེར་ཐལ། འདིས་བཤད་པ་བཞིན་དུ་
དགེ་བསྙེན་དགེ་ཚུལ་དགེ་སློང་གསུམ་གྱི་སྲོག་གཅོད་སྤོང་བའི་ཚུལ་ཁྲིམས་གསུམ་ཡང་
སྔ་ཕྱི་ངོ་བོ་ཐ་དད་ཀྱང༌། དེ་གསུམ་ཚུལ་ཁྲིམས་ཙམ་དུ་ངོ་བོ་གཅིག་པའི་ཕྱིར། དེར་ཐལ། དེ་
གསུམ་ངོ་བོ་གཅིག་ཀྱང་ལྡོག་པས་དགེ་ཚུལ་གྱི་སྡོམ་པ་སྤང་བྱ་བཅུ་སྤོང་གི་རང་བཞིན་
དང་། དགེ་སློང་གི་སྡོམ་པ་སྤང་བྱ་ཐམས་ཅད་སྤོང་བའི་རང་བཞིན་དུ་སོ་སོར་སོང་བའི་
ཕྱིར། དེར་ཐལ། དཔེར་ན། སྡོམ་གསུམ་རིམ་མནོས་ཀྱི་བཅས་པ་ཀུན་ལྡན་དགེ་སློང་གི་
རྒྱུད་ཀྱི་སྲོག་གཅོད་སྤོང་བའི་ཚུལ་ཁྲིམས་གྲངས་དོང་ཙེ་བཞིན་དུ་འཕེལ་བར་མ་ཟད། ངོ་བོ་
ཡང་མི་མཐུན་ཕྱོགས་ལས་ལྡོག་པའི་ལྡོག་ཆས་གོང་འཕེལ་དུ་ཡང་སོང་བའི་ཕྱིར། མཛོད་
རང་འགྲེལ་ལས། སྲོག་གཅོད་པ་ལ་སོགས་པའི་གཞི་ཆེས་མང་པོ་དག་ལས་ལྡོག་པར་
འགྱུར་ཞིང་། ཞེས་དང་། དེའི་འགྲེལ་བཤད་རྒྱལ་སྲས་མ་ལས། སྲོག་གཅོད་པ་ལ་སོགས་
པའི་གཞི་ཆེས་(༢༢ན)མང་པོ་དག་ལས་ལྡོག་པར་འགྱུར་ཞེས་གསུངས་པ་ནི་དགེ་བསྙེན་
པས་དགེ་ཚུལ་སྲོག་གཅོད་པ་ལ་སོགས་པའི་གཞི་ཆེས་མང་པོ་དག་ལས་ལྡོག་པས་ཡིན་
ཏེ། དཔེར་ན། དུས་མ་ཡིན་པའི་ཟས་སྲོག་གཅོད་པའི་གཞིར་འགྱུར་ལ། དེ་ལས་ནི་
དགེ་ཚུལ་ལྡོག་གི་དགེ་བསྙེན་ནི་མ་ཡིན་ནོ། །ཞེས་བྱ་བ་དེ་ལྟ་བུ་ལ་སོགས་པ་སྦྱར་བར་
བྱའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེ་གསུམ་ངོ་བོ་ཐ་དད་ཡིན་
པའི་ཕྱིར་ཏེ། མཛོད་ལས། ཐ་དད་ཅེས་དང་། མཛོད་རང་འགྲེལ་ལས་ཀྱང་། སྡོམ་པ་
གསུམ་དག་ལ་སྲོག་གཅོད་པ་སྤོང་བ་གསུམ་ནས་མྱོས་པར་འགྱུར་བའི་བཏུང་བ་སྤོང་བ་
གསུམ་གྱི་བར་དུ་མཚན་ཉིད་ཐ་དད་པ་སྐྱེ་སྟེ། ཞེས་གསུངས་པའི་ཕྱིར། མདོ་འདིས་
གནས་འགྱུར་ལ་འཁྲུལ་པ་སྐྱེ་བས་རིགས་པ་ཞིབ་མོས་དཔྱོད་ལ་ཞིབ་ཆ་མ་ནོར་བ་
གཅེས་སོ། །

དམ་བཅའ་གཉིས་པ་རྫས་གཅིག་ཡིན་ན་གྲུབ་བདེ་དབྱེར་མེད་ཀྱི་རྫས་གཅིག་པ་
ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། དེ་རིང་གྲུབ་པའི་བུམ་
པ་ཆོས་ཅན། དངོས་པོ་དང་གྲུབ་བདེ་དབྱེར་མེད་དམ་གྲུབ་བདེ་རྫས་གཅིག་གཉིས་གང་
རུང་ཡིན་པར་ཐལ། ཁྱོད་དངོས་པོ་དང་རྫས་གཅིག་ཡིན་པའི་ཕྱིར། དེར་ཐལ། དངོས་པོའི་
བྱེ་བྲག་ཡིན་པའི་ཕྱིར་སོགས་སླ། གོང་དུ་འདོད་ན། དེ་ཆོས་ཅན། དངོས་པོ་དང་སྐྱེ་འགག་
གནས་གསུམ་དུས་མཉམ་པར་ཐལ། དེ་དང་གྲུབ་བདེ་དབྱེར་མེད་ཀྱི་རྫས་གཅིག་ཡིན་
པའི་ཕྱིར། ཁྱབ་སྟེ། གྲུབ་པ་ནི་སྐྱེ་བ་དང་བདེ་བ་ནི་གནས་པ་ལ་བཤད་པའི་ཕྱིར། ཤཱཀྱ་
བློས། གྲུབ་པ་ནི་ཆོས་མ་ཐོབ་པ་ལས་འབྲེལ་བའོ། །བདེ་བ་ནི་ཐོབ་པ་རྗེས་སུ་འཇུག་
པའོ། །ཞེས་དང་། རྣམ་འགྲེལ་མཁས་གྲུབ་ཊཱིཀ་ཆེན་ལས། དེའི་དོན་ཡང་སྐྱེ་བ་དང་
གནས་པ་དང་གཅིག་པའོ། །དེས་ནི་འགག་པ་དང་གཅིག་པ་ཤུགས་ལ་འཕེན་པས་གྲུབ་
བདེ་གཅིག་ན་སྐྱེ་འགག་གནས་གསུམ་དུ་གཅིག་པ་ཅིག་དགོས་པ་(༢༢བ)ཡིན་ནོ། །ཞེས་
གསུངས་པའི་ཕྱིར། མ་ཁྱབ་མཚམས་ལ་འདོད་ན། དེ་ཆོས་ཅན། དངོས་པོ་དང་སྐྱེ་དུས་
མཉམ་པར་ཐལ། འདོད་པའི་ཕྱིར། འདོད་ན། ཁྱོད་མ་གྲུབ་པའི་སྔ་རོལ་དུ་དངོས་པོ་མེད་
པར་ཐལ། འདོད་པའི་ཕྱིར། འདོད་མི་ནུས་ཏེ། རྫས་སམ་ངོ་བོ་གཅིག་ཀྱང་སྐྱེ་དུས་དང་
འཇིག་དུས་མི་མཉམ་པ་མཐའ་ཡས་པ་ཡོད་པའི་ཕྱིར། དེར་ཐལ། དེའི་རྒྱུ་མཚན་གྱིས་
དགེ་བསྙེན་དང་དགེ་ཚུལ་དང་དགེ་སློང་གི་སྡོམ་པ་གསུམ་ཀྱང་རྫས་རིགས་གཅིག་པར་
ཚོགས་ཀྱང་ཆོ་ག་དང་བསམ་པའི་ཁྱད་པར་གྱིས་ཐོབ་དུས་དང་གཏོང་དུས་ཐ་དད་ཡིན་
ཏེ། ཐུབ་པ་དགོངས་རྒྱན་ལས། དེའི་ཚེ་སྲོག་གཅོད་པ་སྤོངས་པ་ལ་སོགས་པ་མང་པོ་
རྣམས་ལ་ཁྱད་པར་རམ་ཉེ་བར་མཁོ་བ་ཅི་ཡོད་ཅེ་ན། སྲོག་གཅོད་པ་ལ་སོགས་པ་སྤོང་
བ་ཉིད་ཀྱིས་ན་ཁྱད་པར་ཅན་ཅུང་ཟད་ཀྱང་མེད་དེ། རིགས་མཚུངས་པའི་ཕྱིར། ཞེས་

དང་། སྤྱན་སྔ་བློ་གྲོས་རྒྱལ་མཚན་གྱི་གཞན་དོན་དོན་གཉེར་གྱི་འགྲེལ་པ་ལས། གྲུབ་
བདེ་དབྱེར་མེད་ཀྱང་མིན་ཏེ། འཐོབ་པའི་རྒྱུ་དང་གཏོང་བའི་རྒྱུ་མི་འདྲ་བས་སོ། །འོན་
ཀྱང་རྫས་སོ་སོ་ཡང་མི་ཡོང་སྟེ། གོང་མའི་སྡོམ་པའི་ཡན་ལག་ཏུ་སྡོམ་པ་འོག་མ་འགྲོ་བ་
ཡིན་གསུང་། ཞེས་གསུངས་པའི་ཕྱིར། འདི་ཙམ་སྡོམ་པ་གཟུགས་ཅན་ཡིན་མིན་ཀུན་
ལ་འདྲའོ།
གཞན་ཡང་སྡོམ་པ་གསུམ་གཟུགས་ཅན་ཡིན་ཀྱང་གནས་སྐབས་ངོ་བོ་རིགས་གཅིག་
ཏུ་ཚོགས་པ་མི་འགལ་བར་ཐལ། སྡོམ་གསུམ་གཟུགས་ཅན་དུ་འདོད་པའི་ཚེ་ན་ཡང་
སྡོམ་པ་རང་རང་གི་ངོ་བོ་མི་གཏོང་བ་སྐྱེད་ཤིང་དང་སྐྱེད་ཤིང་གི་ལོ་མའི་ངོ་བོ་དུས་སོ་སོ་
བ་མི་ལྡོག་པ་ལྟ་བུ་དང་། སྡོམ་པ་གོང་མའི་རང་བཞིན་དུ་སོང་བ་ཤིང་གི་ལོ་མའི་ཁ་དོག་
དུས་སོ་སོ་ལ་འགྱུར་བ་ལྟ་བུ་ཡིན་པའི་ཕྱིར། དེར་ཐལ། དྲིན་ལན་བསབ་པའི་མདོ་
ལས། ཐོག་མ་དང་ཐ་མའི་བར་དུ་ཚུལ་ཁྲིམས་ཡིན་གྱི་མིང་ཙམ་ནི་འཕྲལ་ལ་འདོགས་
སོ། །དཔེར་ན་སྐྱེད་ཤིང་དང་སྐྱེད་ཤིང་གི་ལོ་མ་ལྟ་བུར་དཔྱིད་དང་དབྱར་ནི་སྔོ། སྟོན་ནི་
སེར། དགུན་ནི་སྐྱ་(༢༣ན)སྟེ། དེ་ཡང་དུས་ཀྱིས་འགྱུར་བས་ཤིང་གི་ལོ་མ་ཁ་དོག་ཐ་དད་
པར་ཟད་དེ། ཞེས་གསུངས་པའི་ཕྱིར། 
སྡོམ་པ་སེམས་པར་འདོད་པའི་སྡོམ་གསུམ་ལྡན་ཚུལ་ལ། བོད་ཀྱི་ྋསྩ་ཆེན་པོ་ཁ་ཅིག་
ན་རེ། སོ་ཐར་བྱང་སེམས་སྔགས་སྡོམ་གསུམ་གོང་མ་གོང་མ་བླངས་ཚེ་འོག་མ་དེ་དང་
དེ་གོང་མ་དེའི་ངོ་བོར་འགྱུར་བར་འདོད་ཅིང་། དེ་བཞིན་དུ་དགེ་བསྙེན་དགེ་ཚུལ་དགེ་
སློང་གི་སྡོམ་པ་གསུམ་ཡང་གནས་འགྱུར་བར་འདོད་ཟེར། འོ་ན་སྡོམ་གསུམ་རིམ་གྱིས་
བླངས་པའི་དགེ་སློང་གི་རྒྱུད་ཀྱི་སྡོམ་པ་ཕྱི་མ་དེ་གཅིག་པུ་ལས་མེད་པར་ཐལ། གནས་
འགྱུར་ཚུལ་དེའི་ཕྱིར། རྟགས་ཁས། ཁྱབ་སྟེ། སྡོམ་པ་སྔ་མ་ཕྱི་མར་གནས་འགྱུར་ན། ཕྱི་

མ་སྔ་མའི་གཏོང་རྒྱུར་འགྱུར་བར་ཤིང་རྟ་ཆེན་པོ་རྣམས་བཞེད་པའི་ཕྱིར་ཏེ། མཛོད་རང་
འགྲེལ་ལས། དེ་ལྟ་མ་ཡིན་ན་གཉིས་ཀ་ཡང་དེར་འདུས་པའི་ཕྱིར། དགེ་སློང་གི་སྡོམ་པ་
བཏང་བས་སྡོམ་པ་གསུམ་ཆར་ཡང་བཏང་བར་འགྱུར་བ་ཞིག་ན། དེ་ནི་མི་འདོད་དོ། །
ཞེས་དང་། དེའི་འགྲེལ་བཤད་རྒྱལ་སྲས་མ་ལས། དགེ་བསྙེན་དང་དགེ་ཚུལ་གྱི་སྡོམ་པ་
གཉིས་ཀ་ཡང་དགེ་སློང་གི་སྡོམ་པ་དེར་འདུས་པའི་ཕྱིར། དགེ་སློང་གི་སྡོམ་པ་བཏང་
ཞིང་བོར་བས་དགེ་བསྙེན་གྱི་སྡོམ་པ་ལ་སོགས་པ་གསུམ་ཆར་ཡང་བཏང་བར་འགྱུར་
ཏོ། །ཞེས་གསུངས་པའི་ཕྱིར། རྩ་བར་འདོད་ན། སོ་ཐར་སྔགས་བྱང་སེམས་ཀྱི་སྡོམ་པ་
གསུམ་ལྡན་གྱི་གང་ཟག་མེད་པར་ཐལ་བ་དང་སྡོམ་པ་གོང་མ་གོང་མ་འོག་མ་འོག་མའི་
གཏོང་རྒྱུར་ཐལ། འདོད་པ་དེའི་ཕྱིར་ཏེ། ཐུབ་བསྟན་བྱི་དོར་ལས། ཆེས་མི་རིགས་ཏེ། དེ་ལྟ་
ན་དགེ་སློང་བྱང་ཆུབ་སེམས་དཔའ་སྔགས་སྡོམ་ཐོབ་པའི་ཚེ་སྔར་ཡོད་ཀྱི་སྡོམ་པ་གཉིས་
པོ་གནས་འགྱུར་ནས་སྔགས་སྡོམ་འབའ་ཞིག་པར་སོང་བའི་ཕྱིར། སྡོམ་པ་གསུམ་ལྡན་
མི་སྲིད་པར་འགྱུར་བ་དང་། གོང་མ་ཐོབ་པའི་དབང་གིས་འོག་མ་གཏོང་ན་གོང་མ་འོག་
(༢༣བ)མའི་གཏོང་རྒྱུར་ཁས་ལེན་པ་ལས་ཐ་ཆད་ཅི་ཡོད་ཅེས་གསུངས་པའི་ཕྱིར།
ཡང་ཁོ་ན་རེ། སྡོམ་པ་གོང་མར་གྱུར་ཡང་མི་གཏོང་བར་གཉིས་ལྡན་དུ་ཡོད་ཟེར་
ན། བྱང་སྡོམ་བླངས་པའི་དགེ་སློང་གིས་ཉོན་མོངས་ཆེན་པོས་རྙེད་བཀུར་གྱི་ཆེད་དུ་རང་
བསྟོད་དམ། གཞན་སྨོད་གང་རུང་བྱས་ན་སོ་ཐར་གྱི་སྡོམ་པ་གཏོང་བར་ཐལ། དེ་བྱང་
སེམས་ཀྱི་ཕམ་པ་ཡིན་པའི་ཕྱིར། ཁྱབ་སྟེ། དེའི་ཚེ་དགེ་སློང་གི་སྡོམ་པ་བྱང་སྡོམ་དུ་གྱུར་པ་
གཅིག་པུ་དེ་ལས་མེད་པའི་ཕྱིར། འདོད་ན། བྱང་སེམས་ཀྱི་རྩ་ལྟུང་བཅོ་བརྒྱད་ཡང་
སོ་ཐར་གྱི་རྩ་ལྟུང་དུ་ཐལ། འདོད་པ་དེའི་ཕྱིར།
གཞན་ཡང་དགེ་སློང་དེའི་སྡོམ་པ་ཆོས་ཅན། ཤི་འཕོས་པས་ཀྱང་མི་གཏོང་བར་ཐལ།

བྱང་སྡོམ་ཡིན་པའི་ཕྱིར། འདོད་མི་ནུས་ཏེ། ཤི་འཕོས་ན་གཏོང་བའི་ཕྱིར། མཛོད་ལས།
བསླབ་པ་ཕུལ་དང་ཤི་འཕོས་དང་། །མཚན་ཉིད་དག་ནི་བྱུང་བ་དང་། །རྩ་བ་ཆད་དང་མཚན་
འདས་ལས། །སོ་སོ་ཐར་པའི་འདུལ་བ་གཏོང་། །ཞེས་གསུངས་པའི་ཕྱིར། དེ་སྐད་དུ་ཐུབ་
བསྟན་བྱི་དོར་ལས། གོང་མ་ཐོབ་པས་འོག་མ་གནས་འགྱུར་ཀྱང་མི་གཏོང་ན་དགེ་སློང་
གིས་བྱང་སེམས་ཀྱི་སྡོམ་པ་ཐོབ་པའི་རྒྱུད་ཀྱི་དགེ་སློང་གི་སྡོམ་པ་དེ་ཚེ་འཕོས་པས་ཀྱང་
མི་གཏོང་དགོས་པས། ཞེས་གསུངས་པའི་ཕྱིར། 
གཞན་ཡང་། སྔགས་ཀྱི་སྡོམ་པ་རྩ་ལྟུང་བཅུ་བཞི་ཡང་དགེ་སློང་གི་སྡོམ་པའི་རྩ་ལྟུང་
དུ་ཐལ། གསུམ་ལྡན་དགེ་སློང་གི་སྡོམ་པ་དེ་སྔགས་བྱང་སེམས་སོ་ཐར་གྱི་སྡོམ་པ་གསུམ་
ཀ་ཡིན་པའི་ཕྱིར། རྟགས་ཁས། འདོད་ན། ཀུན་དཀྲིས་དྲག་པོས་བུད་མེད་ལ་སྨད་པས་
ཀྱང་དགེ་སློང་དེའི་སྡོམ་པ་གཏོང་བར་ཐལ། འདོད་པ་དེའི་ཕྱིར། ཐུབ་བསྟན་བྱི་དོར་
ལས། དེའི་རྒྱུད་ཀྱི་དགེ་སློང་གི་སྡོམ་པ་དེ་སོ་ཐར་གྱི་སྡོམ་པ་མ་ཡིན་པར་སྔགས་སྡོམ་
འབའ་ཞིག་ཡིན་པས་བུད་མེད་ལ་སྨོད་ན། དགེ་སློང་གི་སྡོམ་པའི་གཏོང་རྒྱུར་འགྲོ་བ་
ཡང་འདོད་དགོས་པའི་ཕྱིར། ཞེས་གསུངས་པའི་ཕྱིར།
ཡང་པཎ་གྲུབ་(༢༤ན)ཆེན་པོ་བི་བྷཱ་ཏིའི་སྡོམ་གསུམ་འོད་ཕྲེང་ལས། དང་པོ་དེ་ནི་ཀུན་
གཞི་ལས། བག་ལ་ཉལ་བའི་ཚུལ་དུ་གནས། །རིག་འཛིན་སྡོམ་པ་ཐོབ་པ་ནས། །འོག་མ་
གཉིས་ཀྱང་བག་ལ་ཉལ། །ཞེས་གསུངས་པའི་དོན་སོ་ཐར་བྱང་སེམས་སྔགས་སྡོམ་གསུམ་
ལྡན་འདོད་ཀྱང་དེའི་རྒྱུད་ཀྱིས་སོ་ཐར་དང་བྱང་སྡོམ་གཉིས་ཀུན་གཞིའི་བག་ཆགས་
ཙམ་ལས་མེད་པས་ལྐོག་གྱུར་དུ་འདོད་དེ། དེའི་རྒྱུད་ཀྱི་སོ་ཐར་བྱང་སྡོམ་གཉིས་གནམ་
སྟོང་དུས་སུ་ཉི་མས་ཟླ་སྐར་ལྟ་བུར་ཟིལ་གྱིས་མནན་པར་འདོད་པའི་ཕྱིར། འོད་ཕྲེང་
ལས། རིག་འཛིན་སྡོམ་པ་ཐོབ་པ་ནས། །འོག་མ་གཉིས་ཀྱང་བག་ལ་ཉལ། །དཔེར་ན་

མཁའ་ལ་ཉི་མ་ཤར། །ཞེས་སོགས་གསུངས། དཔེ་འདིས་མཐོན་པོའི་སྐབས་སུ་སྲིད་
ཙམ་ཡོད་ཀྱང་། སྔགས་སྡོམ་ཐོབ་པ་ཙམ་གྱིས་སྡོམ་པ་འོག་མ་གཉིས་ཤིན་ཏུ་ལྐོག་གྱུར་
དེ་འདྲ་འདོད་པ་མི་འཐད་པར་ཐལ། བག་ལ་ཉལ་འདོད་པ་བཀག་ཟིན་ཅིང་དཔེ་དོན་ཡང་
ཤིན་ཏུ་མི་འགྲིག་པའི་ཕྱིར། དེར་ཐལ། གནམ་སྟོང་གི་ཉིན་དུས་སུ་ཟླ་བ་དང་སྐར་མའི་
བསལ་བྱའི་མུན་པ་ཅུང་ཟད་ཀྱང་མེད་ལ། དེའི་རྒྱུད་ལ་སྡོམ་པ་གསུམ་གྱིས་བཅས་
འགལ་གྱི་ལྟུང་བ་སོ་སོར་སེལ་རྒྱུ་ཡོད་པའི་ཕྱིར། དེར་ཐལ། སོ་ཐར་བྱང་སེམས་སྔགས་
ཀྱི་སྡོམ་པ་གསུམ་ལྡན་དགེ་སློང་དེས་བུད་མེད་ཕལ་པར་ཀུན་དཀྲིས་དྲག་པོས་སྨད་ན་
སྔགས་ཀྱི་རྩ་ལྟུང་འབྱུང་ལ་གཞན་གཉིས་ཀྱི་ཕམ་པ་མི་འབྱུང་ཞིང་། དེ་བཞིན་དུ་རྙེད་
བཀུར་ལ་སྲེད་པ་དྲག་པོས་བདག་བསྟོད་བྱས་ན་སེམས་ཀྱི་རྩ་ལྟུང་འབྱུང་ལ་གཞན་གཉིས་
ཀྱི་ཕམ་པ་མི་འབྱུང་། བུད་མེད་ལ་མི་ཚངས་སྤྱད་ན་སོ་ཐར་གྱི་དེ་འབྱུང་ལ་གཞན་གཉིས་ཀྱི་
དེ་མི་འབྱུང་བའི་ཕྱིར། དེར་ཐལ། ཤེས་བྱེད་རིམ་པ་བཞིན་དུ་རྒྱུད་ལས། ཤེས་རབ་རང་
བཞིན་བུད་མེད་ལ། །སྨོད་པར་བྱེད་པ་བཅུ་བཞི་པ། །ཞེས་དང་། བསླབ་བཏུས་ལས་རང་
གི་ཡོན་ཏན་བརྗོད་པ་དང་། ཞེས་དང་། སྡོམ་པ་ཉི་ཤུ་པ་ལས།(༤བ) རྙེད་དང་བཀུར་
སྟི་ཆགས་པ་ཡིས། །བདག་བསྟོད་གཞན་ལ་སྨོད་པ་དང་། །ཞེས་གསུངས་པའི་ཕྱིར། དེ་
སྐད་དུ། ཐུབ་བསྟན་བྱི་དོར་ལས། དཔེ་དོན་ཡང་གཏན་མི་མཚུངས་ཏེ། ཞེས་པ་ནས།
གང་ཟག་གཅིག་གི་རྒྱུད་ལ་སྡོམ་པ་གོང་མ་ཡོད་པའི་ཚེ་ཡང་གོང་མའི་བཅས་པ་ལས་
ལོགས་པའི་འོག་མའི་བཅས་པ་དང་འགལ་བའི་ཐུན་མོང་མ་ཡིན་པའི་ལྟུང་བ་དུ་མ་ཞིག་
སྲིད་པའི་ཕྱིར་རོ། །ཞེས་གསུངས་པའི་ཕྱིར། 
ཡང་ཁ་ཅིག །སྡོམ་གསུམ་ངོ་བོ་གཅིག་ཅིང་ལྡོག་པ་ཐ་དད་ལ་གོང་མ་འོག་མའི་
ཁྱབ་བྱེད་དང་འོག་མ་ཁྱབ་བྱ་ཡིན་ནོ་ཟེར་ན། འོ་ན་སྡོམ་པ་གོང་མ་བཏང་ན་འོག་མ་

ཡང་གཏོང་བར་ཐལ། གོང་མ་འོག་མའི་ཁྱབ་བྱེད་ཡིན་པའི་ཕྱིར། ཁྱབ་པ་གྲུབ་སྟེ། ཁྱབ་
བྱེད་ཁེགས་ན་ཁྱབ་བྱ་ཡང་ཁེགས་དགོས་པའི་ཕྱིར། རྩ་བར་འདོད་ན། གོང་མའི་གཏོང་
རྒྱུ་ལ་འོག་མའི་གཏོང་རྒྱུས་ཁྱབ་པར་ཐལ་བ་དང་། གསུམ་ལྡན་མི་སྲིད་པར་ཐལ་ལོ། །
ཡང་ཁ་ཅིག་ན་རེ། ཐེག་ཆེན་གྱི་ལུགས་ལ་སོ་ཐར་བསམ་གཏན་ཟག་མེད་ཀྱི་སྡོམ་
པ་གསུམ་འགལ་བ་མ་ཡིན་ཏེ། ཐེག་ཆེན་འཕགས་རྒྱུད་ཀྱི་བསམ་གཏན་གྱི་དངོས་གཞིར་
གྱུར་བའི་སྡོམ་པ་དེ་གཞན་ལ་གནོད་པ་གཞི་བཅས་སྤོང་བའི་ཆ་ནས་སོ་ཐར་གྱི་སྡོམ་པ་
དང་། བསམ་གཏན་གྱི་དངོས་གཞིས་བསྡུས་པའི་ཆ་ནས་བསམ་གཏན་གྱི་སྡོམ་པ་དང་།
འཕགས་ལམ་གྱི་ངོ་བོ་ཡིན་པའི་ཆ་ནས་ཟག་མེད་ཀྱི་སྡོམ་པ་ཡིན་པའི་ཕྱིར་ཟེར་ན།
འདི་ནི་ཆེས་རགས་པ་ལ་འཁྲུལ་པ་ཡིན་པར་ཐལ། ཐེག་ཆེན་འཕགས་རྒྱུད་ཀྱི་བསམ་
གཏན་གྱི་དངོས་གཞིར་གྱུར་པའི་སྡོམ་པ་ལ་སོ་ཐར་གྱི་སྡོམ་པ་དང་། བསམ་གཏན་གྱི་
སྡོམ་པ་དང་ཟག་མེད་ཀྱི་སྡོམ་པ་གསུམ་ཡིན་པས་མ་ཁྱབ་པའི་ཕྱིར། མ་ཁྱབ་ན། དེ་དེ་
གསུམ་ཀའི་གཞི་མཐུན་ཡིན་པར་བུད། མ་གྲུབ་ན། དེར་ཐལ། ཐེག་ཆེན་འཕགས་རྒྱུད་
ཀྱི་བསམ་གཏན་གྱི་དངོས་གཞིར་གྱུར་པའི་སྡོམ་པ་ལ་སོ་ཐར་གྱི་སྡོམ་པས་མ་ཁྱབ་པ་
གང་ཞིག །དེ་ལ་(༢༥ན)བསམ་གཏན་གྱི་སྡོམ་པས་ཀྱང་མ་ཁྱབ། དེ་ལ་ཟག་མེད་ཀྱི་སྡོམ་
པས་ཀྱང་མ་ཁྱབ་པའི་ཕྱིར། དང་པོ་མ་གྲུབ་ན། ལྷར་གྱུར་པའི་བྱང་འཕགས་ཀྱི་རྒྱུད་ཀྱི་
ཟག་བཅས་བསམ་གཏན་གྱི་དངོས་གཞིའི་རྣམ་གྲོལ་ལམ་དང་ཁྱད་པར་ལམ་གྱི་ཚོགས་
པ་ན་ཡོད་པའི་བསམ་གཏན་གྱི་སྡོམ་པ་ཆོས་ཅན། སྤོང་སྡོམ་ཡིན་པར་ཐལ། སོ་ཐར་གྱི་
སྡོམ་པ་ཡིན་པའི་ཕྱིར། འདོད་མི་ནུས་ཏེ། བསམ་གཏན་ཟག་བཅས་བཞི་གང་རུང་གི་
དངོས་གཞིའི་ཚོགས་པ་ན་ཡོད་པའི་བསམ་གཏན་གྱི་སྡོམ་པ་ཡིན་པའི་ཕྱིར། ཁྱབ་སྟེ།
དེ་དག་ནི་བསམ་གཏན་གྱི་སྡོམ་པ་ཡིན་ལ། སྤོང་སྡོམ་མ་ཡིན་པའི་མུ་ཡིན་པའི་ཕྱིར་ཏེ།

མཛོད་ལས། མི་ལྕོགས་མེད་ལ་སྤོང་ཞེས་བྱ། །ཞེས་པའི་ཐད་ཀྱི་རང་འགྲེལ་ལས། མུ་
བཞིར་བྱ་སྟེ་མུ་དང་པོ་ནི་མི་ལྕོགས་མེད་པའི་བར་ཆད་མེད་པའི་ལམ་མ་གཏོགས་པ་
ཟག་པ་དང་བཅས་པའི་བསམ་གཏན་གྱི་སྡོམ་པའོ། །ཞེས་དང་། དེའི་ཐད་ཀྱི་རྒྱལ་སྲས་
མ་ལས། བསམ་གཏན་དང་པོ་ལ་སོགས་པ་བསམ་གཏན་བཞི་པའི་བར་དངོས་གཞི་བར་
ཆད་མེད་པ་དང་། རྣམ་པར་གྲོལ་བ་དང་། སྦྱོར་བ་དང་། ཁྱད་པར་གྱི་ལམ་དག་ལ་བསམ་
གཏན་གྱི་སྡོམ་པ་ཡོད་པ་གང་ཡིན་པ་ནི། བསམ་གཏན་གྱི་སྡོམ་པ་ཡིན་གྱི་སྤོང་བའི་
སྡོམ་པ་ནི་མ་ཡིན་ཏེ། ཞེས་གསུངས་པའི་ཕྱིར། འདོད་ན། སེམས་ཅན་དུ་གྱུར་པའི་ལྷའི་
དགེ་སློང་ཡོད་པར་ཐལ་བ་དང་། དེ་འདྲའི་སྡོམ་པ་དེ་ཆོས་ཅན། ཚེ་དེ་ལ་གཟུགས་མེད་
ཀྱི་དངོས་གཞི་སྙོམས་འཇུག་ཐོབ་པ་ན་མི་གཏོང་བར་ཐལ། སོ་ཐར་གྱི་སྡོམ་པ་ཡིན་པའི་
ཕྱིར། འདོད་མི་ནུས་ཏེ། མཛོད་ལས། འཕགས་པས་དེ་དག་ས་བོར་ནས། །གཏོང་། ཞེས་
དང་། དང་པོ་གཉིས་ཡོངས་ཉམས་པས་ཀྱང༌། །ཞེས་སོགས་དུ་མ་དང་འགལ་ལོ། །
རྟགས་གཉིས་པ་མ་གྲུབ་ན། བྱང་འཕགས་ཀྱི་རྒྱུད་ཀྱི་བསམ་གཏན་བཞི་པོ་གང་རུང་གི་
དངོས་གཞིར་(༥བ)གྱུར་པའི་སྒོམ་ལམ་བར་ཆད་མེད་ལམ་གྱི་ངོ་བོར་གྱུར་པའི་སྡོམ་པ་
ཆོས་ཅན། བསམ་གཏན་གྱི་སྡོམ་པར་ཐལ། བྱང་འཕགས་ཀྱི་རྒྱུད་ཀྱི་བསམ་གཏན་གྱི་
དངོས་གཞིའི་སྡོམ་པ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། བསམ་གཏན་གྱི་
སྡོམ་པ་དང་། སྤོང་སྡོམ་གཉིས་གང་ཡང་མ་ཡིན་པའི་ཟག་མེད་ཀྱི་སྡོམ་པ་ཡིན་པའི་
ཕྱིར། དེར་ཐལ། དངོས་གཞིའི་ཟག་མེད་ཀྱི་ཚོགས་པའི་སྡོམ་པ་ཡིན་པའི་ཕྱིར་ཏེ། རང་
འགྲེལ་ལས། བཞི་པ་ནི་མི་ལྕོགས་པ་མེད་པའི་བར་ཆད་མེད་པའི་ལམ་མ་གཏོགས་པ་
ཟག་པ་མེད་པའི་སྡོམ་པའོ། །ཞེས་དང་། དེའི་འགྲེལ་བཤད་རྒྱལ་སྲས་མ་ལས། འདི་ནི་
ཟག་པ་མེད་པ་ཡིན་པའི་ཕྱིར། བསམ་གཏན་གྱི་སྡོམ་པ་ཡང་མ་ཡིན་ལ། སྤོང་བའི་སྡོམ་

པ་ཡང་མ་ཡིན་ཏེ། དེས་འཆལ་བའི་ཚུལ་ཁྲིམས་མི་སྤོང་བའི་ཕྱིར། ཞེས་གསུངས་པའི་
ཕྱིར། གསུམ་པ་གྲུབ་སྟེ། དེའི་བསམ་གཏན་གྱི་དངོས་གཞི་ཟག་བཅས་ཀྱི་ངོ་བོར་གྱུར་
པའི་སྡོམ་པ་དེ་བསམ་གཏན་གྱི་སྡོམ་པ་ཡིན་ལ། ཟག་མེད་ཀྱི་སྡོམ་པ་མ་ཡིན་པའི་ཕྱིར།
དེར་ཐལ། དང་པོ་གང་ཞིག །གཉིས་པ་ཡིན་པའི་ཕྱིར། དང་པོ་གྲུབ་སྟེ། བསམ་གཏན་
གྱི་དངོས་གཞི་ཟག་བཅས་ཀྱི་ངོ་བོར་གྱུར་པའི་སྡོམ་པ་ཡིན་པའི་ཕྱིར། གཉིས་པ་གྲུབ་
སྟེ། བསམ་གཏན་གྱི་ཟག་བཅས་ཀྱི་སྡོམ་པ་ཡིན་པའི་ཕྱིར། ཁྱབ་སྟེ། རྒྱལ་སྲས་མ་ལས།
འདི་ནི་ཟག་པ་མེད་པ་ཡིན་པའི་ཕྱིར། བསམ་གཏན་གྱི་སྡོམ་པ་ཡང་མིན་ལ། ཞེས་གསུངས་
པའི་ཕྱིར། འདི་དག་འཁྲུལ་པ་རགས་པས་ལུང་རིགས་མང་པོ་མ་སྨྲོས། སྔགས་སྡོམ་སོགས་
ཀྱི་སྡོམ་པའི་རྣམ་བཞག་ཐུབ་བསྟན་བྱི་དོར་དུ་ལྟ་ལ། གཞན་དུ་སྤྲོ་འདོད་པས་དེར་བལྟ་
བར་བྱའོ། 
སྡོམ་པ་གཏོང་ཚུལ་ལ་དཔྱད་པ། 
སྡོམ་པ་གཏོང་ཚུལ་ལ་འཕགས་ཡུལ་གྱི་སྡེ་པ་སོ་སོའི་འདོད་ཚུལ་དཔྱད་པ་དང་། བོད་
ཀྱི་འདུལ་འཛིན་རྣམས་ཀྱི་འདོད་ཚུལ་དཔྱད་པ་གཉིས། དང་པོ་ལ། སེམས་ཙམ་པ་ཡན་
ཆད་དང་། མདོ་སྡེ་པའི་ལུགས་དང་། བྱེ་སྨྲའི་ལུགས་གསུམ་ལས། དང་པོ་ནི། སེམས་
ཙམ་པ་ཡན་ཆད་ཀྱིས་ཐུན་མོང་གི་རྩ་ལྟུང་བཞིའི་ཕམ་པ་གཉིས་གང་བྱུང་ཡང་སོ་ཐར་གྱི་
སྡོམ་པ་གཏོང་བར་འདོད་དེ། སྔོན་གྱི་སློབ་དཔོན་ཐོགས་མེད་དང་ཞི་བ་ལྷ་སོགས་དེ་
ལྟར་བཞེད་པའི་ཕྱིར། དེར་ཐལ། དེ་དག་གི་ལུགས་ལ་རྩ་ལྟུང་བཞིའི་ཕམ་པ་འཆབ་བཅས་
སུ་མ་ཟད་ཕམ་པ་འཆབ་མེད་ཀྱིས་ཀྱང་སྡོམ་པ་གཏོང་བའི་ཕྱིར། དེར་ཐལ། དེ་སླར་

ཡང་སྡོམ་པ་བསྐྱར་ནས་ལེན་པར་བཤད་པའི་ཕྱིར། ཁྱབ་སྟེ། མ་ཤོར་ན་སྡོམ་པ་བསྐྱར་
ནས་ལེན་དོན་མེད་པའི་ཕྱིར་ཏེ། འོད་ལྡན་ལས། སྔ་རབས་པ་དག་ན་རེ་དེ་ནི་སྡོམ་པ་
ཞིག་པས་མཐར་གྱུར་པ་ཡིན་པས་དེ་ལྟ་བས་ན་ཁ་བསྐང་བར་མི་བྱའོ། །ཞེས་བཤད་དེ།
ཞེས་པ་ནས། བསམ་པ་ཕུན་སུམ་ཚོགས་པ་ཡང་བསླབ་པ་ནོད་པའི་ཕྱིར་རོ། །ཞེས་
དང་། སློབ་དཔོན་རྣམས་ཀྱི་ཞལ་ནས་དགེ་སྦྱོང་གི་ཚུལ་དྲི་མ་མེད་པའི་ལམ་དང་སྡོམ་པ་
ནི་ཉམས་པ་ཡིན་ནོ། །ཞེས་བཤད་དོ། །ཞེས་གསུངས་པའི་ཕྱིར་དང་། ཚུལ་ཁྲིམས་
ལེའུའི་རྣམ་བཤད་ལས་ཀྱང་། སྡོམ་པ་མ་ཤོར་ན་སྡོམ་པ་སླར་ཡང་ལེན་དོན་མེད་པར་
བཤད་པའི་ཕྱིར། དེར་ཐལ། རྒྱལ་སྲས་ཞི་བ་ལྷས་ཀྱང་བསླབ་བཏུས་སུ་ཉེ་བར་འཁོར་
གྱིས་ཞུས་པའི་མདོ་དྲངས་པ་ལས་སླར་ཡང་སྡོམ་པ་ལེན་པར་བཤད་པའི་ཕྱིར་དང་། ཉེ་
བར་འཁོར་གྱིས་ཞུས་པ་ལས་བྱང་སེམས་ལ་སྔ་དྲོ་ལྟུང་བ་བྱུང་ན་ཕྱེད་ལ་བྱང་ཆུབ་ཀྱི་
སེམས་དང་མ་བྲལ་བར་གནས་ན་དེའི་ཚུལ་ཁྲིམས་མཐའ་མེད་དོ། །ཞེས་དང་། ཉེ་བར་
འཁོར་དེ་ལྟར་ན་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་
རྣམས་ཀྱི་བསླབ་པ་ནི་བཅོས་སུ་ཡོད་པ། ཅེས་(༢༦བ)པ་ནས། ཉན་ཐོས་ཀྱི་ཐེག་པ་པ་ལྷག་
པའི་བསམ་པས་ཡོངས་སུ་མྱ་ངན་ལས་འདའ་བར་འདོད་པ་རྣམས་ཀྱི་བསླབ་པ་ནི་
བཅོས་སུ་མེད་པ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། དེའི་དོན་འཆད་པར་ཚུལ་
ཁྲིམས་ལེའུ་རྣམ་བཤད་ལས་སྔ་དྲོ་ལྟུང་བ་བྱུང་ན་ཞེས་པའི་ལྟུང་བ་དེ་ནི་རྩ་ལྟུང་ཡིན་
པའི་ཕྱིར་རོ། །རྩ་ལྟུང་ཡིན་པར་ཅིས་ཤེས་ན། ཐེག་ཆེན་དང་ཉན་ཐོས་ཀྱི་བསླབ་པ་
གཉིས་ཕྱིར་བཅོས་སུ་ཡོད་མེད་ཀྱི་ལན་དུ་གསུངས་ལ། ནས། རྩ་ལྟུང་ལས་གཞན་ཕྱིར་
བཅོས་སུ་རུང་བ་ནི་ཉན་ཐོས་ལ་ཡང་ཡོད་པའི་ཕྱིར། བྱང་སེམས་ཀྱི་ཁྱད་ཆོས་མ་ཡིན་
ནོ། །ཞེས་གསུངས་པའི་ཕྱིར། འོད་ལྡན་ལས་ཀྱང་། དེའི་ཕྱིར་མཐར་གྱུར་པ་ཁོ་ན་ལ་

བསླབ་པ་བྱིན་པ་ཞེས་བྱ་བར་ངེས་སོ། །ཞེས་གསུངས་པའི་ཕྱིར། འདིའི་མཐར་གྱུར་པ་
ཕམ་པའི་མིང་ངོ་། །
དེ་ལ་ཁོ་ན་རེ། འོ་ན་ལུང་ལས། དེའི་ཚེ་དེའི་དགེ་སློང་གི་ཚུལ་ཉམས་པ་དང་བཅོམ་པ་
དང་ལྟུང་བ་དང་དྲང་དུ་མེད་པ་ཡིན་ནོ། །ཞེས་གསུངས་པ་མི་འཐད་པར་ཐལ། ཐུན་
མོངས་པའི་རྩ་ལྟུང་བཞིའི་ཕམ་པས་སྡོམ་པ་མཐར་གྱུར་པ་ལ་ཡང་གསོ་བ་དང་སླར་བླང་
དུ་ཡོད་པའི་ཕྱིར་ན། མ་ཁྱབ་སྟེ། ལུང་དེས་ཐུན་མོང་གི་རྩ་ལྟུང་བཞིའི་ཕམ་པ་འཆབ་
བཅས་བྱུང་ན་གསོར་མི་རུང་བ་དང་སྡོམ་པ་སླར་ཡང་བླང་དུ་མེད་པར་བསྟན་པ་ཡིན་
པའི་ཕྱིར་ཏེ། འོད་ལྡན་ལས། གལ་ཏེ་མཐར་གྱུར་པ་ཉིད་ལས་ལྡང་བ་ཡོད་ན་དེའི་ཚེ་དེའི་
དགེ་སློང་གི་ཚུལ་ཉམས་པ་དང་བཅོམ་པ་དང་ལྟུང་བ་དང་དྲང་དུ་མེད་པ་ཡིན་ནོ། །ཞེས་
བྱ་བའི་གཞུང་འདི་དང་འགལ་ལོ་ཞེ་ན། གལ་ཏེ་མཐར་གྱུར་པ་བྱུང་ལ་འཆབ་པའི་སེམས་
སྐྱེས་ན་དེའི་ཚེ་དགེ་སློང་གི་ཚུལ་ཉམས་པ་དང་དྲང་དུ་མེད་པ་ཡིན་ནོ། །ཞེས་བྱ་བར་དགོངས་
པའི་ཕྱིར་འགལ་བ་མེད་དོ། །ཞེས་གསུངས་པའི་ཕྱིར།
འདི་དག་ལ་འཁྲུལ་ནས་ཁ་ཅིག་ན་རེ། ཕམ་པ་འཆབ་བཅས་བྱུང་ན་སྡོམ་པ་གསོར་མི་
རུང་བ་དང་མི་ལྡན་པས་ཁྱབ་པ་དང་ལྟུང་བ་སྡེ་ལྔའི་གཞི་ལ་ཞུགས་(༢༧ན)ན་སྡེ་ལྔའི་
དངོས་གཞི་མི་སྐྱེ་བས་ཁྱབ་ཟེར་ན། འོ་ན་དགེ་སློང་མ་རེག་ཕམ་འཆབ་བཅས་བྱུང་བ་དེ་
ཆོས་ཅན། དེ་གསུམ་རེ་རེ་ནས་ཡིན་པར་ཐལ། ཕམ་པ་འཆབ་བཅས་བྱུང་བའི་གང་ཟག་
ཡིན་པའི་ཕྱིར། རྟགས་དོན་གྱིས་གྲུབ། རྩ་བར་འདོད་ན། དེའི་རྒྱུད་ལ་དགོས་པ་སྒྲུབ་ནུས་
ཀྱི་དགེ་སློང་གི་སྡོམ་པ་མེད་པར་ཐལ། དེ་གསུམ་རེ་རེ་ནས་ཡིན་པ་དེའི་ཕྱིར། འདོད་མི་
ནུས་ཏེ། ཐུན་མོངས་མ་ཡིན་པའི་ཕམ་པ་འཆབ་བཅས་ཀྱིས་དགེ་སློང་གི་སྡོམ་པ་གསོར་
མི་རུང་དུ་མི་བྱེད་པའི་ཕྱིར། དེར་ཐལ། ཐུན་མོངས་མ་ཡིན་པས་དེ་བྱེད་པའི་བཅས་པ་

མ་མཛད་པས་ཐུན་མོངས་མ་ཡིན་པས་དགེ་སློང་གི་སྡོམ་པ་དགོས་པ་སྒྲུབ་ནུས་མ་ཡིན་
པར་མི་བྱེད་པའི་ཕྱིར། དེར་ཐལ། ཐུན་མོངས་མ་ཡིན་པའི་ཕམ་པ་འཆབ་བཅས་བྱུང་བའི་
དགེ་སློང་མ་མཚན་གྱུར་པའི་རྟེན་ལ་དགེ་སློང་གི་སྡོམ་པ་རྣམ་དག་ཡོད་པའི་ཕྱིར། འདི་
ཉིད་ལས། ཞིང་མ་ཡིན་པ་ཉིད་ལས་ནི་ཉམས་སོ། །ཞེས་གསུངས་པའི་ཕྱིར། དེ་སྐད་དུ།
རིན་ཆེན་འཕྲེང་བ་ལས། འདུལ་བ་འཛིན་པ་སྔ་རབས་པ་དག །ཅེས་པ་ནས། དགེ་སློང་
མ་མཚན་གྱུར་པ་དགེ་སློང་དུ་མི་རུང་བར་འགྱུར་རོ། །ཞེས་གསུངས་པའི་ཕྱིར། འདིས་
འཆབ་བཅས་ལ་ཚེ་དེ་ལ་མི་འདག་པས་ཁྱབ་པར་འདོད་པ་དང་། འཆབ་མེད་ལ་བསླབ་
པ་སྦྱིན་དགོས་པར་འདོད་པ་ཡང་ཐུན་མོངས་མ་ཡིན་པས་མ་ངེས་པ་ཤེས་པར་གྱིས།
གཞན་ཡང་། ཞུ་བ་ལས། བཙུན་པ་བསྙེན་པར་མ་རྫོགས་པ་ལ་དགེ་འདུན་གྱི་ལྷག་མ་
འབྱུང་བར་འགྱུར་ལགས་སམ། བཀའ་སྩལ་པ། དེ་བཞིན་ཉིད་ཏེ་བསླབ་པ་བྱིན་པ་ལ་འགྱུར་
རོ། །ཞེས་གསུངས་པ་མི་འཐད་པར་ཐལ། ཐུན་མོངས་པའི་ཕམ་པ་བཞི་གང་རུང་བྱུང་བས་
སྡོམ་པ་མ་ཞིག་པའི་ཕྱིར། ཁྱབ་སྟེ། སྔར་དགེ་སློང་ཡིན་པ་དེའི་སྡོམ་པ་མ་ཞིག་ན་བསྙེན་པར་
མ་རྫོགས་པ། ཞེས་གསུངས་མི་རུང་བའི་ཕྱིར་ཏེ། (༢༧བ)འོད་ལྡན་ལས། གལ་ཏེ་སྡོམ་པ་
ཞིག་པ་མ་ཡིན་ན་ཇི་ལྟར་ན་བསྙེན་པར་མ་རྫོགས་པ་ཡིན། ཞེས་གསུངས་པའི་ཕྱིར།
དེ་ལ་ཁོ་ན་རེ། འོ་ན། ཕྲན་ཚེགས་ལས། བསླབ་པ་བྱིན་པའི་བསླབ་པ་ནི་དགེ་སློང་
དང་འདྲ་བ་ཡིན་ནོ། །ཞེས་གསུངས་པ་ཡང་མི་འཐད་པར་ཐལ། དགེ་སློང་ལ་ཐུན་མོང་
གི་ཕམ་པ་བྱུང་བས། དགེ་སློང་དེའི་སྡོམ་པ་ཞིག་པ་ཡིན་པའི་ཕྱིར་ན། མ་ཁྱབ། ཁྱབ་སྟེ། ཐུན་
མོང་གི་ཕམ་པ་འཆབ་མེད་ཀྱིས་ཀྱང་། དགེ་སློང་གི་སྡོམ་པ་འཇིག་ན་བསླབ་སྦྱིན་དགེ་
སློང་གི་བསླབ་པ་དགེ་སློང་དང་འདྲ་ཚུལ་མེད་པའི་ཕྱིར་ཏེ། འོད་ལྡན་ལས། ཇི་སྟེ་མཐར་
གྱུར་པས་སྡོམ་པ་ཞིག་པ་ཡིན་ན། ཇི་ལྟར་ན་བསླབ་པ་དགེ་སློང་དང་འདྲ་བ་ཡིན། ཞེས་

གསུངས་པའི་ཕྱིར། འདི་ལ་རྩ་བར་མ་ཁྱབ་སྟེ། དེ་ཐུན་མོང་གི་ཕམ་པས་སྡོམ་པ་ཤོར་ཡང་
འཆབ་སེམས་མེད་པ་ལ་སྡོམ་པ་སྟེར་ཞིང་སྐྱེས་པས་དགེ་སློང་དང་འདྲ་བ་གང་ཞིག །
ཆད་ལས་ཀྱི་བསླབ་པ་སྟེར་བས་དགེ་སློང་མ་ཡིན་པ་དང་འདྲ་ལ་དགྲ་བཅོམ་ཐོབ་ཚེ་རང་
གྲལ་དུ་སྡོད་པ་ཡིན་པའི་ཕྱིར། རྟགས་དང་པོ་གྲུབ་སྟེ། འོད་ལྡན་ལས། བསམ་པ་ཕུན་
སུམ་ཚོགས་པ་ཡང་བསླབ་པ་ནོད་པའི་ཕྱིར་རོ། །འདྲ་བ་སྨོས་པས་ནི་དགེ་སློང་རྣམས་
དང་བསླབ་པ་མཐུན་པར་གྱུར་པ་དང་འདྲའོ། །ཞེས་གསུངས་པའི་ཡང་སྒྲའི་དོན་ཡོད་
པའི་ཕྱིར། དེར་ཐལ། དེའི་བསླབ་པ་སྦྱིན་རྒྱུ་ལ་སྡོམ་པ་ཡང་ཡོད་པར་མདོ་སྡེ་པ་དང་སྡེ་
པ་བཞིན་རྩོད་ཚུལ་གྱིས་ཤེས་པའི་ཕྱིར་ཏེ། འོད་ལྡན་ལས། ཇི་སྟེ་འོ་ན་བསླབ་པ་ཇི་ལྟར་
སྦྱིན་ཞེ་ན་བསླབ་པ་དེ་ནི་ཆད་པའི་ལས་ཡིན་གྱི་སྡོམ་པའི་བསླབ་པ་ནི་མ་ཡིན་པས་ཉེས་
པ་མེད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཆད་ལས་ཀྱི་བསླབ་པ་ནི་བསྙེན་
པར་རྫོགས་པ་ཐམས་ཅད་ཀྱི་འོག་ཏུ་འདུག་པ་དང་བྱིན་ལེན་བྱེད་པ་སོགས་ཆད་ལས་
ཀྱི་བསླབ་པ་ང་གཅིག་དགེ་འདུན་གྱིས་གསོལ་བཞིའི་ལས་ཀྱིས་སྟེར་བ་གང་ཞིག །དེའི་
(༢༨ན)རྒྱུ་མཚན་གྱིས་ཞུ་བ་སོགས་ལས་དགེ་སློང་མ་ཡིན་པ་དང་དགེ་སློང་དང་འདྲ་བར་
སྔར་བཤད་པ་ལྟར་ཡིན་པའི་ཕྱིར། གཉིས་པ་སླ། དང་པོ་གྲུབ་སྟེ། བམ་པོ་ལྔ་བཅུ་པ་
ལས། དེས་རང་གི་དགེ་འདུན་ལས་ཇི་སྲིད་འཚོའི་བར་དུ་བསླབ་པ་བྱིན་པ་ལན་གསུམ་
གྱིས་གསོལ་བ་དང་། དགེ་འདུན་གྱིས་གསོལ་བ་དང་། བཞིའི་ལས་ཀྱིས་བསླབ་པ་སྦྱིན་
པ་དེས་ས་གཞན་ན་གནས་པའི་སྤྱོད་པས་ཇི་སྲིད་དུ་དགྲ་བཅོམ་པ་ཉིད་མ་ཐོབ་ཀྱི་བར་
དུ་ཚེ་གཅིག་ཏུ་བསླབ་པ་སྤྱད་པར་བྱའོ། །ཞེས་དང་། འོད་ལྡན་ལས་ཀྱང་། དེ་དག་རྣམས་
ལ་འགྲིམ་པར་བྱེད་པ་ཇི་ལྟ་བུ་ཞེ་ན། དེ་ནི་ཆད་པའི་ལས་སུ་བསྐོས་པའི་ཕྱིར་རོ། །ཞེས་
གསུངས་པའི་ཕྱིར། དེ་ལ་སོགས་པའི་བརྩད་ཚུལ་ཞིབ་པར་འོད་ལྡན་དུ་ལྟོས།
/

གཉིས་པ་མདོ་སྡེ་པའི་འདོད་ཚུལ་ཡོད་དེ། ཕམ་པ་སྐྱེད་པ་ལ་འཆབ་སེམས་ཡན་
ལག་ཏུ་དགོས་པར་འདོད་པའི་ཕྱིར། དེར་ཐལ། འོད་ལྡན་ལས། ཁ་ཅིག་ན་རེ། འདིར་
ཡང་འཆབ་པའི་སེམས་ཉིད་ཀྱང་ཡིན་ནོ། །ཞེས་བྱ་བར་ཡན་ལག་གཞན་ཁ་བསྐང་བར་
བྱའོ། །ཞེས་གསུངས་པའི་ཕྱིར། དེ་ལ་བྱེ་སྨྲ་ན་རེ། འཆབ་སེམས་ཕམ་པའི་ཡན་ལག་ཏུ་
འདོད་པ་དེ་མ་ཡིན་པར་ཐལ། འཆབ་སེམས་དང་མི་ཚངས་སྤྱོད་དངོས་གཞིའི་སེམས་
ཅིག་ཅར་ཕྲད་པ་མེད་པ་གང་ཞིག་ཅིག་ཅར་མ་ཕྲད་པ་ལ་ཡན་ལག་དང་ཡན་ལག་ཅན་
གྱི་ཐ་སྙད་མེད་པའི་ཕྱིར། དང་པོ་གྲུབ་སྟེ། ཆགས་པ་དྲག་པོས་གདུང་བ་དང་འཆབ་སེམས་
གཉིས་ཅིག་ཅར་མངོན་གྱུར་ཚོགས་པ་མེད་པའི་ཕྱིར། དེས་ན་ཕམ་པ་ཐོག་མར་བྱུང་
ནས་འཆབ་སེམས་རྗེས་སུ་འབྱུང་བས་དེ་ཡན་ལག་མ་ཡིན་པའི་ཕྱིར་ཏེ། འོད་ལྡན་ལས།
གཞི་བྱེ་བྲག་ཏུ་སྨྲ་བ་རྣམས་ན་རེ། དེ་ལྟ་མ་ཡིན་ཏེ། འདིར་ཡན་ལག་ཅེས་བྱ་བ་ནི་གཅིག་ཏུ་
ཅིག་ཅར་ཕྲད་པ་ལ་བྱ་བ་ཡིན་ནོ། །ཞེས་དང་(༢༨བ)དེ་བས་ན་དུས་ཕྱི་མ་ཉིད་ཡིན་པའི་
ཕྱིར། དེ་བས་ན་ཡན་ལག་མ་ཡིན་ནོ། །ཞེས་གསུངས་པའི་ཕྱིར། 
བྱེ་བྲག་སྨྲ་བའི་ཕམ་པ་བྱུང་བ་དང་སྡོམ་པ་རྣམ་དག་རྒྱུད་ལྡན་གྱི་དགེ་སློང་གི་གཞི་
མཐུན་འདོད་དེ། །རྩ་བ་བཞི་འཆབ་བཅས་འཆབ་མེད་གང་རུང་བྱུང་བས་སྡོམ་པ་
ཕྱོགས་གཅིག་བཏང་ཡང་དགེ་སློང་གི་སྡོམ་པ་མ་བཏང་བར་འདོད་པའི་ཕྱིར། དེར་ཐལ།
འཆབ་མེད་བྱུང་ན་སྡོམ་པ་རྣམ་དག་མི་གཏོང་འཆབ་བཅས་ཀྱིས་ཀྱང་སྡོམ་པ་མི་གཏོང་
ལ་རྣམ་པར་མ་དག་པར་འདོད་པའི་ཕྱིར་ཏེ། འོད་ལྡན་ལས། བྱེ་བྲག་ཏུ་སྨྲ་བ་རྣམས་ན་
རེ་ནི་འདི་ལྟར་ཕྱོགས་གཅིག་ཏུ་འཁྲུག་པས་སྡོམ་པ་མཐའ་དག་གཏོང་བར་རིགས་པ་མ་
ཡིན་ཏེ། དེ་བས་ན་མཐར་གྱུར་པས་སྡོམ་པ་ཞིག་པ་མེད་དོ། །ཞེས་བཤད་དོ། །ཞེས་
གསུངས་པའི་ཕྱིར། 

དེ་ལ་སྡེ་པ་གཞན་གྱིས་འོ་ན་ལུང་གཞི་ལས། དེ་དགེ་སློང་མ་ཡིན་ཞེས་སོགས་
གསུངས་པ་མི་འཐད་པར་ཐལ། ཐུན་མོང་གི་ཕམ་བཞི་བྱུང་བས་དགེ་སློང་གི་སྡོམ་པ་
རྣམ་དག་མི་གཏོང་བའི་ཕྱིར། ཟེར་བ་ལ་བྱེ་སྨྲ་ན་རེ། མ་ཁྱབ་སྟེ། དེ་ནི་སྨད་པའི་དགག་
ཚིག་ཡིན་པའི་ཕྱིར། དེར་ཐལ། དེ་ལྟ་མ་ཡིན་ན། རྣམ་འབྱེད་ལས། བཅས་ལྡན་དགེ་སློང་
གིས་གང་ཟག་དག་པ་ལ་ཕམ་ལྷག་གིས་སྐུར་བ་བཏབ་ན་ལྷག་མར་འགྱུར་བར་བཤད་
པ་བཞིན་དུ་འདི་ལའང་བཅས་ལྡན་གཞན་གྱིས་ཕམ་ལྷག་གིས་སྐུར་བ་བཏབ་ན་ལྷག་
མར་གསུངས་པ་དང་འགལ་བའི་ཕྱིར་ཏེ། ཇི་སྐད་དུ། འོད་ལྡན་ལས། རྣམ་པར་འབྱེད་
པས་གང་ཟག་དག་པ་ལ་སྐུར་བ་འདེབས་པར་བྱེད་ན་ཉེས་པའི་གཞི་བཅུ་གཅིག་པར་
འགྱུར་རོ། །ཞེས་གསུངས་པ་ཇི་ལྟར་དྲང་། ཞེས་པ་ནས། དེ་ལ་སྐུར་བ་བཏབ་ན་དགེ་འདུན་
གྱི་ལྷག་མར་གསུངས་པ་འགལ་ཏེ། འདི་ལྟར་ཁྱིམ་པ་ལ་སྐུར་བ་བཏབ་ན་དགེ་འདུན་
གྱི་ལྷག་མར་མི་འགྱུར་བས་སོ། །ཞེས་སོགས་དུ་མ་གསུངས་སོ། ། 
དེ་དག་ལ་དཔྱད་ན། དེ་དག་གང་ཁས་(༢༩ན)ལེན་སྙམ་ན། འདུལ་བ་ལ་ཡོན་ཤཱཀ་
གཉིས་གཙོ་ཞིང་སྡོམ་པ་ཐོབ་གཏོང་སྔོན་གྱི་ཐེག་ཆེན་སློབ་དཔོན་ཐོགས་མེད་སོགས་
དང་ཡོན་ཤཱཀ་གཉིས་མཐུན་ཏེ། བཅས་པ་རྫོགས་ལྡན་གྱི་དགེ་སློང་ལ་ཐུན་མོང་གི་ཕམ་
བཞི་གང་རུང་བྱུང་ན་དགེ་སློང་གི་ཚུལ་ཁྲིམས་ཞིག་ཅིང་མེད་པར་འགྱུར་བའི་ཕྱིར།
དེར་ཐལ། དེ་འདྲའི་དགེ་སློང་གི་ཚུལ་ཁྲིམས་དང་ལྡན་པ་ལ་ཐུན་མོང་གི་ཕམ་པ་བཞི་
གང་རུང་མ་བྱུང་བ་དགོས་པའི་ཕྱིར་ཏེ། རྣམ་འབྱེད་ལས། དེ་ལ་ཚུལ་ཁྲིམས་དང་ལྡན་
པ་ཞེས་བྱ་བ་ནི་ལྟུང་བ་བཞི་པོ་རྣམས་ལས་གང་ཡང་རུང་བ་མ་བྱུང་བ་ཡིན་ནོ། །ཞེས་
གསུངས་པའི་ཕྱིར། 
ཡོན་ཤཱཀ་གཉིས་ཀྱིས་ཀྱང་དེ་འདྲའི་དགེ་སློང་གིས་ལྟུང་བ་སྡེ་ལྔའི་རྒྱུ་ལ་སྤྱད་ན་

སྡོམ་པ་མ་ཆགས་པ་དང་འདྲ་བར་ཉེས་བྱས་ལས་མེད་པར་བཤད་པའི་ཕྱིར་ཏེ། མདོ་རྩ་
བ་ལས། ཉམས་པ་དང་མ་ཆགས་པ་གཉིས་ལྟུང་བ་ལ་སྦྱོར་ན་ཉེས་བྱས་སོ། །ཞེས་དང་།
འོད་ལྡན་ལས་ཀྱང༌། མཐར་གྱུར་པ་འབྱུང་བ་ལ་ནི་ཐམས་ཅད་ལས་འདས་ན་ཡང་ཉེས་
བྱས་སུ་བསྟན་ཏོ། །ཞེས་གསུངས་པའི་ཕྱིར། 
དེ་ཁོ་ན་རེ། འོ་ན་ཞུ་བ་ལས་དགེ་སློང་རང་ཉིད་ན་རེ། བདག་གིས་མི་ཚངས་པར་སྤྱོད་
པ་བྱས་ཟེར་བ་དེ་ལ་དགེ་སློང་གཞན་གྱིས་ཕམ་པ་གཞན་གསུམ་གྱིས་སྐུར་པ་བཏབ་
ནས། ལྷག་མ་བྱུང་བར་བཤད་པ་མི་འཐད་པར་ཐལ། དེ་ལ་དེ་ལྟར་སྐུར་པ་བཏབ་པས་
ལྷག་མ་བྱུང་བ་མེད་པའི་ཕྱིར། དེར་ཐལ། མི་ཚངས་སྤྱོད་ཀྱི་ཕམ་པ་བྱུང་བའི་བཅས་ལྡན་
གྱི་དགེ་སློང་ལ་དགེ་སློང་གཞན་གྱིས་དེ་ལྟར་སྐུར་པ་བཏབ་པས་ལྷག་མ་བྱུང་བ་མེད་
པའི་ཕྱིར་ན། མ་ཁྱབ། རྟགས་གྲུབ་སྟེ། འོད་ལྡན་ལས། འདི་ལྟར་ཁྱིམ་པ་ལ་སྐུར་བ་བཏབ་
ན་དགེ་འདུན་གྱི་ལྷག་མར་མི་འགྱུར་བས་སོ། །དགེ་སློང་གི་ཆ་བྱད་ཡོད་པའི་ཕྱིར་རོ། །
ཞེས་ཀྱང་(༢༩བ)བྱ་བ་མ་ཡིན་ཏེ། སྔར་ལྟུང་བ་བྱུང་བ་ལ་ཉེས་བྱས་སུ་གསུངས་པའི་ཕྱིར་
རོ། །ཞེས་གསུངས་པའི་ཕྱིར། མ་ཁྱབ་འཚམས་ལ་འདོད་མི་ནུས་ཏེ། ལྟུང་བའི་མཚན་
ཉིད་མི་ཤེས་པ་ཅིག་གིས་རྨ་ཉམས་པ་ལ་ལོག་པར་སྤྱད་པས་ཕམ་པ་བྱུང་སྙམ་ནས་དེ་
ལྟར་སྨྲས་པ་ལ། ལྟུང་བའི་མཚན་ཉིད་ཤེས་པས་ཞེ་སྡང་གིས་ཕམ་པ་གཞན་གསུམ་གྱིས་
སྐུར་པ་བཏབ་པས་ལྷག་མ་བྱུང་བ་ཡོད་པའི་ཕྱིར། དེར་ཐལ། དེས་དེ་ལྟར་སྨྲས་ཀྱང་རྨ་
ཉམས་པས་ཕམ་པ་མ་བྱུང་ལ་བཅས་ལྡན་དགེ་སློང་ལྟུང་བའི་མཚན་ཉིད་ཤེས་པས་དེ་
ལ་བསམ་བཞིན་དུ་ཕམ་པས་སྐུར་པ་བཏབ་པའི་ཕྱིར། ཁྱབ་སྟེ། དེ་ལ་དེས་སྐུར་པ་བཏབ་
པས་ལྷག་མ་འབྱུང་བ་ཡོད་པ་ལ་དགོངས་ནས་ཞུ་བ་ལས་དེ་ལྟར་གསུངས་པ་ཡིན་པའི་
ཕྱིར་ཏེ། འོད་ལྡན་ལས། ཞུ་བའི་གཞུང་དང་ཡང་མི་འགལ་ཏེ། དེ་ལྟར་གཞུང་གི་དོན་

ནི། དེ་མཚན་ཉིད་མ་ཤེས་པས་ཉམས་པ་དག་ཏུ་ལོག་པར་ཞུགས་ནས་བདག་གིས་མི་
ཚངས་པར་སྤྱོད་པ་བྱས་སོ། །ཞེས་སྨྲས་ལ། གང་ལ་སྨྲས་པ་དེས་ནི་མཚན་ཉིད་ཤེས་པ་
ཞིག་ཡིན། ནས། ཞེ་སྡང་གིས་གསུམ་པོ་གཞན་དག་གིས་སྐུར་པ་འདེབས་པར་བྱེད་ན།
དེ་ལ་དགེ་འདུན་གྱི་ལྷག་མའོ་ཞེས་བྱ་བ་ཡིན་ནོ། །ཞེས་གསུངས་པའི་ཕྱིར། བསླབ་སྦྱིན་
དགེ་སློང་མི་རུང་བའི་སྐྱོན་ཡང་མེད་དེ། ཐུན་མོང་གི་ཕམ་པ་འཆབ་མེད་བྱུང་བས་སྡོམ་
པ་ཤོར་ཡང་བླང་ན་སྐྱེ་ལ། སླར་བླངས་པ་དེས་སྔར་ལྟར་བསླབ་པའི་ཆོས་ལྔ་བཅུ་སོགས་
ལེན་པའི་ཕྱིར། དང་པོ་གྲུབ་སྟེ། ཞུ་བ་ལས། བཙུན་པ་བསླབ་པ་སྩལ་བས་བསླབ་པ་ཕུལ་
ཏེ་ཁྱིམ་པའི་དངོས་པོར་མཆིས་པ་ལས་དེ་སླར་ལེགས་པར་གསུངས་པའི་ཆོས་འདུལ་བ་
ལ་རབ་ཏུ་བྱུང་ཞིང་བསྙེན་པར་རྫོགས་ཏེ་དགེ་སློང་གི་དངོས་པོར་འཚལ་བ་དང་། དེ་
དགེ་སློང་གིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ་
(༣༠ན)ཨུ་པ་ལི་བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི་འདས་
པ་དང་བཅས་པར་རོ། །ཞེས་དང་། ཐུབ་བསྟན་བྱི་དོར་ལས། ཕམ་པ་འཆབ་སེམས་མ་
སྐྱེས་པས་ཉམས་པ་ཡིན་ན་བསླབ་པ་སྦྱིན་པའི་སྒོ་ནས་སླར་གསོ་བར་བྱར་ཡོད་ཀྱང་།
ཞེས་གསུངས་པའི་ཕྱིར། འདི་ཡང་བྱང་སེམས་མ་ཡིན་པའི་དབང་དུ་བྱས་ཀྱི་བྱང་
སེམས་ལ་འཆབ་བཅས་བྱུང་ཡང་སྐྱེ་ཚུལ་འཆད་པར་འགྱུར་རོ། ། 
དེ་བཞིན་དུ། རྣམ་འབྱེད་ཀྱི་གཞུང་འོད་ལྡན་དུ་དྲངས་པ་ལས་གང་ཟག་མ་དག་པ་
ལ་སྐུར་པ་འདེབས་པར་བྱེད་ན་ལྟུང་བའི་གཞི་བཅུ་གཅིག་པར་འགྱུར་རོ། །ཞེས་དང་།
ཚུལ་ཁྲིམས་འཆལ་པ་ཞིག་དགེ་སློང་མ་ལ་འདོམས་པར་བྱེད་ན་ལྟུང་བྱེད་དོ། །ཞེས་
གསུངས་པ་གཉིས་དང་ཡང་མི་འགལ་ཏེ། ལུང་སྔ་མའི་དོན་ཕམ་པས་དག་ཀྱང་སྦོམ་པོ་
སོགས་ཀྱིས་མ་དག་པ་ལ་སྐར་བ་འདེབས་ན་ཞེས་པའི་དོན་དང་། ལུང་ཕྱི་མའི་དོན་ཉེས་

བྱས་ལ་ལྟུང་བྱེད་ཅེས་བཏགས་པ་ཡིན་པའི་ཕྱིར། འོད་ལྡན་ལས། ཚུལ་ཁྲིམས་འཆལ་པ་ལ་
ལྟུང་བྱེད་དོ། །ཞེས་གསུངས་པ་དེ་ནི་ཉེས་བྱས་སུ་བཤད་པ་ཡིན་ཏེ། ཞེས་པ་ནས། ཉེས་
བྱས་ཁོ་ན་ལ་ལྟུང་བྱེད་དོ། །ཞེས་གསུངས་པ་ཡིན་ནོ། །ཞེས་གསུངས་པའི་ཕྱིར། དགེ་
སློང་ཐུན་མོང་གི་ཕམ་པ་བཞི་ཀ་འབྱུང་བ་ཅིག་མེད་པར་ཐལ། དེ་བཞི་གང་རུང་གཅིག་
བྱུང་ནས་སྡོམ་པ་གསར་དུ་མ་བླང་བར་སྡེ་ལྔའི་རྒྱུ་ལ་སྤྱད་ན་ཉེས་བྱས་སུ་འགྱུར་བའི་
ཕྱིར་ན། མ་ཁྱབ་ཅིང་། འདོད་མི་ནུས་ཏེ། ཕམ་པ་བཞི་ཅིག་ཅར་བྱུང་བ་ཅིག་ཡོད་པའི་
ཕྱིར་ཏེ། ཞུ་བ་ལས། གཅིག་ལ་མཐར་གྱུར་པ་བཞི་ཡང་འབྱུང་། ཞེས་དང་། འོད་ལྡན་ལས།
དེ་ནི་ལས་ཀྱི་ལམ་རྣམས་གཅིག་ཆར་རྫོགས་པ་ལ་དགོངས་པ་ཡིན་ཏེ། རིམ་གྱིས་ན་ནི་
ཉེས་བྱས་ཁོ་ན་ཡིན་པས་ཉམས་པ་མེད་དོ། །(༣་བ)ཞེས་གསུངས་པའི་ཕྱིར། དགེ་ཚུལ་
དང་དགེ་སློང་མ་ལའང་བསླབ་བྱིན་ཡོད་ལ་བཙུན་པ་ཕྱིར་མི་འོང་བ་གློས་མི་འབེབས་པ་
བཀག་ཚུལ་སོགས་དེར་བལྟའོ། ། 
དེས་ན་མདོ་རྩ་བའི་སྐབས་འདིར་སྡོམ་པ་ཐོབ་གཏོང་བྱེ་སྨྲའི་ལུགས་ལྟར་མ་ཡིན་ཏེ།
བྱེ་སྨྲས་ཚུལ་ཁྲིམས་འཆལ་པ་དགེ་སློང་མ་ལ་འདོམས་པ་ལྟུང་བྱེད་དུ་ཁས་ལེན་པ་གང་
ཞིག །ཡོན་ཤཱཀ་གཉིས་ཀས་ཉམས་པ་ལ་སྡེ་ལྔའི་རྒྱུ་ལ་སྤྱད་ཀྱང་ཉེས་བྱས་ཙམ་ལས་མི་
འོང་བར་བཤད་ཟིན་པའི་ཕྱིར། རྟགས་དང་པོ་གྲུབ་སྟེ། འོད་ལྡན་ལས། དེ་ལྟ་བས་ན་
མཐར་གྱུར་པ་བྱུང་བ་ལ་ཡང་སྐུར་བ་འདེབས་ན་དགེ་འདུན་གྱི་ལྷག་མར་གསུངས་པའི་
ཕྱིར་དང་། དགེ་སློང་མ་ལ་འདོམས་པར་བྱེད་ན་ཚུལ་ཁྲིམས་འཆལ་པ་ལ་ལྟུང་བྱེད་དོ། །
ཞེས་པ་དང་། མཐར་གྱུར་པས་སྡོམ་པ་ཞིག་པ་མེད་དོ། །ཞེས་གསུངས་པའི་ཕྱིར། དེས་
ན་དོན་འདི་འདྲ་དུ་མར་དགོངས་ནས་རིན་ཆེན་ཕྲེང་བ་ལས་ཡོན་ཏན་འོད་ས་གསུམ་པ་
བ་ཡིན་པས་བྱེ་སྨྲའི་རྟོག་བཏགས་མི་འདོད་དམ་སྙམ་ཞེས་གསུངས་པ་ཡིན་པས་གཅེས་

པར་གྱིས་ཤིག
བོད་ཀྱི་འདུལ་འཛིན་དག་གི་འདོད་ཚུལ།
གཉིས་པ་བོད་ཀྱི་འདུལ་འཛིན་དག་གི་འདོད་ཚུལ་ལ། འདུལ་འཛིན་སྔ་རབས་པ་
ཁ་ཅིག་ན་རེ། ཕམ་པ་འཆབ་བཅས་ཀྱིས་སོ་ཐར་གྱི་སྡོམ་པ་ཀུན་གཏོང་ཡིན་ཏེ། དགེ་སློང་
གིས་སྲོག་གཅོད་ཀྱི་ཕམ་པ་འཆབ་བཅས་སྤྱད་ཚེ་སྡོམ་པ་དགོས་པ་སྒྲུབ་ནུས་ཐམས་ཅད་
གཏོང་བའི་ཕྱིར་ཏེ། རྒྱ་ཆེར་འགྲེལ་ལས། དགེ་སློང་ཕམ་པར་གྱུར་པ་ལ་ནི་སྡོམ་པ་ཡོད་
དུ་ཟིན་ཀྱང་། །ཞེས་པ་ནས། དེའི་སྡོམ་པ་ནི་མེད་པ་དང་འདྲ་བ་ཡིན་ནོ། །ཞེས་གསུངས་
པའི་ཕྱིར་ཟེར། འདུལ་འཛིན་ཁ་ཅིག་ན་རེ། ཕམ་པ་འཆབ་བཅས་ཀྱིས་སོ་ཐར་གྱི་སྡོམ་
པ་གཏོང་ཚུལ་སོ་ཤོར་ཡིན་ཏེ། སྲོག་གཅོད་ཀྱི་ཕམ་པ་འཆབ་བཅས་ཙམ་བྱུང་བས་དགེ་
སློང་དེའི་སྲོག་གཅོད་སྤོང་བའི་སྡོམ་པ་རྣམ་དག་དང་། དགོས་པ་སྒྲུབ་ནུས་ལས་ཉམས་
ཀྱང༌། (༣༡ན)ཕྱི་མ་གསུམ་སྤོང་བའི་སྡོམ་པ་གསུམ་ལས་མ་ཉམས་པའི་ཕྱིར་ཏེ། སྤང་བྱ་
ལྟུང་བ་བཞི་པོ་ཡང་རྫས་ཐ་དད་གཉེན་པོ་སྡོམ་པ་བཞི་པོ་ཡང་རྫས་སོ་སོ་བ་ཡིན་པའི་
ཕྱིར་ཏེ། མཛོད་འགྲེལ་ལས། ཕྱོགས་གཅིག་བླངས་པས་ནི་ཐམས་ཅད་བླངས་པར་མི་
འགྱུར་ལ། ཕྱོགས་གཅིག་བཏང་བས་ཐམས་ཅད་བཏང་བར་ཡང་མི་འགྱུར་རོ། །ཞེས་
གསུངས་པའི་ཕྱིར་ཟེར། མཁས་པ་དམར་སྟོན་ན་རེ། ཕམ་པ་སྡོམ་པའི་སོ་ཤོར་དང་
ཀུན་གཏོང་གང་གི་སྒོ་ནས་ཀྱང་སྡོམ་པའི་གཏོང་རྒྱུ་མ་ཡིན་ཏེ། ཕམ་པ་བྱུང་བའི་དགེ་
སློང་ལ་སྡོམ་པའི་རྫས་ཚང་བར་ཡོད་པའི་ཕྱིར་ཏེ། ཉམས་ཚུལ་ལ་ལྟོས་ན་ཀུན་གཏོང་
ཡིན་ཏེ། སྲོག་གཅོད་ཀྱི་ཕམ་པ་འཆབ་བཅས་ཙམ་བྱུང་བས་སྡོམ་པ་མཐའ་དག་དགོས་
པ་བསྒྲུབ་ནུས་ལས་ཉམས་པའི་ཕྱིར། ཞེས་ཟེར་རོ། ། 

དམ་བཅའ་དང་པོའི་འདོད་ཚུལ་དེ་མི་འཐད་པར་ཐལ། ཁྱེད་ཀྱི་དེ་བྱེ་སྨྲའི་ལུགས་
ཡིན་ན་ཀུན་གཏོང་མི་འཐད་པ་གང་ཞིག །ཐེག་ཆེན་གྱི་ལུགས་ཡིན་ན་རྒྱ་ཆེར་འགྲེལ་
ལྟར་བཤད་པ་འགལ་འདུ་ཡིན་པའི་ཕྱིར། དང་པོ་གྲུབ་སྟེ། མཛོད་ལས། ཁ་ཆེ་རྣམས་
ནི་བྱུང་བ་ལ། །བུ་ལོན་ནོར་བཞིན་གཉིས་སུ་འདོད། །ཅེས་གསུངས་པ་ལྟར་ཕལ་ཆེར་
གྱིས་འདོད་པའི་ཕྱིར་རོ། །གཉིས་པ་གྲུབ་སྟེ། ཐེག་ཆེན་གྱི་ལུགས་ལྟར་ན་དེའི་རྒྱུད་ལ་
དགེ་སློང་གི་སྡོམ་པ་མེད་པའི་ཕྱིར། དེར་ཐལ། རང་གི་ཁས་བླངས་དང་འགལ་བ་དངོས་
གཞི་སྤྱད་པས་སྡོམ་པ་ཞིག་འགྲོ་བའི་ཕྱིར། དཔེར་ན་སེམས་བསྐྱེད་དུས་ཀྱི་ཁས་བླངས་
དང་འགལ་བས་རྩ་ལྟུང་གིས་ཀྱང་སྡོམ་པ་འཇིག་པ་བཞིན་ཡིན་པའི་ཕྱིར་ཏེ། ལུང་ལས།
དེ་བཞིན་དུ་དགེ་སློང་གི་གནས་དེ་ལྟ་བུ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་
འགྱུར། དགེ་སྦྱོང་དུ་མི་རུང་། ཤཱཀྱའི་སྲས་ཀྱིར་མི་རུང་། དགེ་སློང་གི་དངོས་པོ་ལས་
ཉམས་པར་འགྱུར་ཏེ། དེའི་(༣༡བ)དགེ་སྦྱོང་གི་ཚུལ་ཞིག་པར་འགྱུར་ཞིང་ཉམས་པ་
བཅོམ་པ་ལྟུང་བ་ཕམ་པར་གྱུར་པ་སྟེ། ཞེས་གསུངས་པའི་ཕྱིར། ཁྱབ་སྟེ། དགེ་སློང་དུ་
མི་རུང་ཞེས་དང་། དགེ་སློང་གི་དངོས་པོ་རྣམས་ལས་ཉམས་པར་འགྱུར་ཞེས་པ་རྣམས་
ཀྱི་དོན་གྲུབ་པའི་ཕྱིར་དང་། ཚུལ་ཁྲིམས་ལེའུའི་རྣམ་བཤད་ལས། དེའི་དོན་ནི་བྱང་
སེམས་ཀྱི་རྒྱུད་ཀྱི་ཚུལ་ཁྲིམས་དེ་རྩ་ལྟུང་བྱུང་བས་ཕྱིར་བླང་དུ་མེད་ན། ཞེས་པ་ནས། འདི་
ལྟར་བྱང་སེམས་སོ་ཐར་གྱི་སྡོམ་ལྡན་དེ་ལ་སོ་ཐར་གྱི་རྩ་ལྟུང་བྱུང་ན་རྩ་ལྟུང་བྱུང་བའི་
འོག་དེ་མ་ཐག་ཡན་ཆོད་དུ་སྔར་སེམས་བསྐྱེད་དང་མ་བྲལ་ན་ཕྱིར་བླང་དུ་ཡོད་ལ་
ཞེས་གསུངས་པའི་ཕྱིར། འདིས་ནི་ཐེག་ཆེན་གྱི་རང་ལུགས་ཤེས་པར་གྱིས། འདིས་གྲུབ་
མཐའ་གང་དང་མ་སྦྱར་བ་ཡང་སྐྱོན་ཆེ་ཤོས་སུ་སྣང་ངོ་། ། 
ལུགས་གཉིས་པ་དེ་ཡང་ཤིན་ཏུ་མི་འཐད་པར་ཐལ། དེ་ཐེག་ཆེན་གྱི་ལུགས་ལ་

ཡང་མི་འཐད་པ་གང་ཞིག །མདོ་སྡེ་པའི་ལུགས་ལ་ཡང་མི་འཐད། བྱེ་སྨྲའི་ལུགས་ལ་
ཡང་མི་འཐད་པའི་ཕྱིར། དང་པོ་གྲུབ་སྟེ། ཕམ་པ་དེ་ལྟར་འབྱུང་བས་ཐེག་ཆེན་གྱི་ལུང་
རིགས་མེད་པའི་ཕྱིར། བསྒྲུབས་ཟིན། གཉིས་པ་གྲུབ་སྟེ། མདོ་སྡེ་པས་ཕམ་པ་བྱུང་བ་
དང་སྡོམ་པ་རྣམ་དག་དང་ལྡན་པའི་གཞི་མཐུན་མི་འདོད་པའི་ཕྱིར། གསུམ་པ་གྲུབ་སྟེ།
མཛོད་འགྲེལ་གྱི་ལུང་དེ་ནི་སྡོམ་པ་ལེན་ཚུལ་དང་། བསླབ་པ་འབུལ་ཚུལ་ཙམ་ཡིན་པ་
དེ་ཕམ་པས་གཏོང་ཚུལ་དང་ལྡན་ཚུལ་ལ་སྦྱོར་མི་རུང་བའི་ཕྱིར། དེར་ཐལ། མཛོད་དང་
སློབ་དཔོན་དབྱིག་གཉེན་ཡབ་སྲས་ཀྱིས་དེ་ལ་སྡོམ་པ་མེད་པར་བཞེད་པའི་ཕྱིར་ཏེ།
རང་འགྲེལ་ལས། བཅོམ་ལྡན་འདས་ཀྱིས་དགེ་སློང་མ་ཡིན། ཞེས་པ་ནས། ཞེས་གང་
གསུངས་པ་ཇི་ལྟ་བུ་ཞེས་དང་། ཡང་རང་འགྲེལ་ལས། འདི་ནི་ཧ་ཅང་ཐུགས་ཐུབ་ཆེས་
པར་འགྱུར་རོ། །ཞེས་སོགས་དུ་མས་བཀག་ཅིང་འགྲེལ་བཤད་གཉིས་ལས་ཀྱང་བཀག་
པའི་ཕྱིར་རོ། །(༣༢ན)གཞན་ཡང་། དེ་ལྟར་མཛོད་རང་འགྲེལ་གྱི་རང་ལུགས་མ་ཡིན་
པར་ཐལ། ལེན་ཚེ་དང་པོ་དགེ་ཚུལ་དེ་རྗེས་དགེ་སློང་གི་སྡོམ་པ་ལེན་ཅིང་། བསླབ་པ་
འབུལ་ཚེ་ཡང་། དགེ་སློང་གི་སྡོམ་པ་ཕུལ་ལ་དགེ་ཚུལ་གྱི་སྡོམ་པ་རྣམ་དག་མ་ཕུལ་བ་
ཡོད་ཀྱང་། དགེ་སློང་ལ་ཕམ་པ་བྱུང་ཚེ་སྡོམ་པ་གཉིས་ཀ་ལ་སྐྱོན་ཡོད་པའི་ཕྱིར། དེར་
ཐལ། རྣམ་འབྱེད་ལས། དགེ་སློང་གིས་གནས་དེ་ལྟ་བུ་བྱས་ན་བྱས་མ་ཐག་ཏུ་དགེ་སློང་
དུ་མི་རུང་བར་འགྱུར། །ཞེས་དང་། རྣམ་འབྱེད་འགྲེལ་པར་དུལ་བ་ལྷས་ཀྱང༌། །དགེ་
སློང་དུ་མི་རུང་བར་འགྱུར་ཞེས་བྱ་བ་ནི། དགེ་སློང་དག་པ་ཉིད་མེད་པའི་ཕྱིར་རོ། །ཞེས་
དང་། རྣམ་འབྱེད་ལས། དགེ་སློང་གི་དངོས་པོ་ལས་ཉམས་པར་འགྱུར་ཞེས་དང་། དེའི་
འགྲེལ་པར་དུལ་བ་ལྷས། དགེ་སློང་ཡོངས་སུ་དག་པར་མི་རུང་ཞེས་བྱ་བའི་ཐ་ཚིག་
གོ །ཉམས་པར་འགྱུར་ཞེས་བྱ་བ་ནི་རབ་ཏུ་ཉམས་པར་འགྱུར་ཏེ། རྣམ་པར་དག་པ་

དང་བྲལ་བའི་ཕྱིར། ཞེས་དང་། རྣམ་འབྱེད་ལས། དགེ་སྦྱོང་གི་ཚུལ་ཞིག་པ་ཞེས་དང་།
དེའི་འགྲེལ་པར་དུལ་བ་ལྷས། དགེ་སྦྱོང་གི་ཚུལ་ཞེས་བྱ་བ་ནི་དགེ་སློང་གི་སྡོམ་པའོ། །
ཞིག་པ་ཞེས་བྱ་བ་ནི་སྨྲས་པའོ། །ཞེས་སོགས་གསུངས་པའི་ཕྱིར། 
ལུགས་གསུམ་པ་ཡང་མི་འཐད་པར་ཐལ། ཕམ་པ་སྡོམ་པའི་གཏོང་རྒྱུ་མ་ཡིན་པ་
བྱེ་སྨྲའི་ལུགས་ལ་རུང་ཡང་། མདོ་སྡེ་པ་དང་། ཐེག་ཆེན་པའི་ལུགས་ལ་མི་འཐད་པར་
སྔར་བཤད་པས་ཤེས་པའི་ཕྱིར་དང༌། ཡོན་ཤཱཀ་གཉིས་ཀྱི་ལུགས་ཡང་ཐེག་ཆེན་དང་
མཐུན་པར་བཤད་ཟིན་པའི་ཕྱིར་ཏེ། གཞན་ཡང་། སོ་ཐར་སྡོམ་པའི་གཏོང་རྒྱུ་ལ་མཛོད་
ཀྱི་ཚིག་ཟིན་ལྟར་ལས་མེད་པར་ཐལ། ཕམ་པ་སོ་ཐར་སྡོམ་པའི་གཏོང་རྒྱུ་མ་ཡིན་པའི་
རྒྱུ་མཚན་དེ་ལ་བསམ་པའི་ཕྱིར། འདོད་ན། བསླབ་པ་ཉམས་པ་དང༌། སྐྱབས་འགྲོ་
བཏང་བ་དང་། ཉི་ཤུ་མ་ལོན་པར་(༣༢བ)ཤེས་པ་དང་། དགེ་སློབ་མས་གཞན་དང་མི་
ཚངས་སྤྱོད་བསྟེན་པར་ཁས་བླངས་པ་རྣམས་ཀྱིས་སྡོམ་པ་གཏོང་བ་ཅིག་མེད་པར་ཐལ།
འདོད་པའི་ཕྱིར། འདོད་མི་ནུས་ཏེ། དེའི་གཞན་རྣམས་ཀྱིས་སོ་ཐར་གྱི་སྡོམ་པ་གཏོང་བ་
ཡོད་པར་བཤད་ཟིན་ཅིང་། ཉི་ཤུ་མ་ལོན་པའི་སྔོན་དུ་དེར་ཤེས་པ་དང་། བསླབ་པ་
ཉམས་པར་བྱས་པ་དང༌། སྐྱབས་འགྲོ་བཏང་བས་ཀྱང་སོ་ཐར་གྱི་སྡོམ་པ་གཏོང་བ་ཡོད་
པའི་ཕྱིར་ཏེ། བམ་པོ་ལྔ་བཅུ་པ་ལས། ཉི་ཤུ་མ་ལོན་པར་བསྙེན་པར་རྫོགས་པས་ལོ་ཉི་
ཤུ་མ་ལོན་པར་ཤེས་ན་སྔར་སྡོམ་པ་འཆགས་པ་དེ་འཇིག་གོ །ཞེས་པ་ནས། གནས་
སྐབས་དེའི་ཚེ་ན་དགེ་སློང་དེས་ལོ་ཉི་ཤུ་ལོན་པར་གྱུར་ན་དེའི་སྡོམ་པ་སྔར་ཆགས་པ་དེ་
མི་འཇིག་གོ །ཞེས་དང༌། ཡང་དེ་ཉིད་ལས། མངལ་ན་གནས་པའི་ཟླ་བ་དང་ཤོལ་གྱི་ཟླ་
བ་དག་གིས་ཀྱང་བསྣན་ཏེ་ལོ་ཉི་ཤུ་ཚང་ན་སྔར་སྡོམ་པ་ཆགས་པ་དེ་ཡང་མི་འཇིག་
གོ །ཞེས་གསུངས་པའི་ཕྱིར། དེ་བཞིན་དུ་རྒྱ་ཆེར་འགྲེལ་ལས་ཀྱང་བཤད་ཅིང་། མཛོད་

རང་འགྲེལ་ལས། ཅིའི་ཕྱིར་རྒྱུད་དེ་དག་གིས་གཏོང་བར་འགྱུར་ཞེ་ན་ཡང་དག་པར་
བླངས་པ་དང་འགལ་བའི་རྣམ་པར་རིག་བྱེད་བསྐྱེད་པ་དང་། རྟེན་བོར་བ་དང་། རྟེན་
ཉམས་པ་དང་། གཞི་ཆད་པ་དང་། དེ་སྲིད་དུ་འཕངས་པའི་ཕྱིར་རོ། །ཞེས་གསུངས་
པའི་ཕྱིར། ཁྱབ་སྟེ། དེ་ལྟ་བུ་དུ་མ་ལ་དགོངས་ནས། འདུལ་བ་རྒྱ་མཚོའི་སྙིང་པོ་ལས།
སྡོམ་པ་གཏོང་བའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་དང་། །མཚན་གཉིས་
བྱུང་དང་ལན་གསུམ་གྱུར། །དགེ་རྩ་ཆད་རྣམས་ཐུན་མོང་ངོ་། །ཉི་ཤུ་མ་ལོན་དེར་ཤེས་
དང་། །བསྟེན་ཕྱིར་ཁས་བླངས་ཉིན་ཞག་འདས། །རིམ་བཞིན་དགེ་སློང་དགེ་སློབ་
མ། །བསྙེན་གནས་རྣམས་ཀྱི་ཐུན་མོང་མིན། །ཞེས་གསུངས་པའི་ཕྱིར།
གཞན་ཡང་ཕམ་པ་སྡོམ་པའི་སོ་ཤོར་དང་། ཀུན་གཏོང་གང་གི་སྒོ་ནས་ཀྱང་སྡོམ་
པའི་གཏོང་རྒྱུ་མ་ཡིན་པར་(༣༣ན)འདོད་པ་དང་། ཉམས་ལ་ལྟོས་ན་ཀུན་གཏོང་ཡིན་
ཟེར་བ་ནང་འགལ་ཏེ། འོ་ན་ཐུན་མོང་གི་ཕམ་པ་འཆབ་བཅས་ཆོས་ཅན། སོ་ཐར་སྡོམ་
པ་གཏོང་རྒྱུར་ཁས་ལེན་རིགས་པར་ཐལ། ཁྱོད་བྱུང་ན་གཏོང་རྒྱུའི་སོ་ཐར་གྱི་སྡོམ་པ
རིགས་བརྒྱད་ཡོད་པའི་ཕྱིར། འཁོར་གསུམ། དེར་ཐལ། ཁྱོད་བྱུང་ན་གཏོང་རྒྱུའི་སོ་ཐར་
སྡོམ་པ་རྣམ་དག་བརྒྱད་ཀ་ཡོད་པའི་ཕྱིར། དེར་ཐལ། སོ་ཐར་གྱི་སྡོམ་པ་རྣམ་དག་
བརྒྱད་རྒྱུད་ལྡན་གང་ལ་ཡང་། ཁྱོད་བྱུང་ན་དེ་དག་ཀུན་གཏོང་གི་རྒྱུ་ཡིན་པའི་ཕྱིར། རྟགས་
ཁས། ཁྱབ་སྟེ། ཕམ་པས་དེ་ཉམས་ལ་མི་གཏོང་བར་ཁྱེད་ཀྱིས་ཁས་བླངས་ཞིང་། དོན་
ལའང་ཉམས་པ་དང་གཏོང་བ་གཉིས་གོ་དོན་ཆེས་མི་འདྲ་བའི་ཕྱིར། 

 རང་ལུགས་བཤད་པ།
གཉིས་པ་རང་ལུགས་ལ། ངོ་བོ་དང་། མཚན་ཉིད་དང་། དབྱེ་བ་དང་། བསྡུ་བ་
དང་། སོ་སོའི་ངོས་འཛིན་དང་། སྐྱེ་བའི་རྟེན་དང་། གཅིག་ཐ་དད་ཀྱི་ལྡན་ཚུལ་དང་། ཐོབ་
གཏོང་གི་ཁྱད་པར་བརྒྱད་ལས། དང་པོ། ངོ་བོའི་ཁྱད་པར་ཡོད་དེ། ལུས་ངག་གི་ལས་
ལ་འདོད་པར་གྲུབ་མཐའ་བཞི་མཚུངས་ཡང་། བྱེ་སྨྲ་དང་ཐལ་འགྱུར་བས་གཟུགས་ཅན་
དང་། མདོ་སེམས་རང་རྒྱུད་པ་གསུམ་གྱིས་སྤོང་བའི་སེམས་པ་རྒྱུན་ཆགས་པ་ས་བོན་
དང་བཅས་པར་འདོད་པའི་ཕྱིར་ཏེ། འདུལ་བ་རྒྱ་མཚོའི་སྙིང་པོ་ལས། གཞན་གནོད་
གཞི་དང་བཅས་པ་ལས། །ལྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་
འདོད་པ་དང་། །སྤོང་བའི་སེམས་པ་རྒྱུན་ཆགས་པ། །ས་བོན་དང་བཅས་ཡིན་ནོ་ཞེས། །
འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། །ཞེས་གསུངས་པའི་ཕྱིར།
དེ་ཡང་བྱེ་སྨྲ་དང་ཐལ་འགྱུར་བས་སོ་ཐར་སྡོམ་པ་གཟུགས་ཅན་ཡིན་ཞིང་། རྣམ་
པར་རིག་བྱེད་དང་རྣམ་པར་རིག་བྱེད་མ་ཡིན་པའི་གཟུགས་གཉིས་འདོད་དེ། མཛོད་
ལས། (༣༣བ)དང་པོའི་རྣམ་རིག་རྣམ་རིག་མིན། །ཞེས་པ་རྩ་འགྲེལ་དང་། ཐུབ་བསྟན་
བྱི་དོར་ལས། སྡོམ་པ་གཟུགས་ཅན་མཚན་ཉིད་པར་ཁས་ལེན་པའི་ཉན་ཐོས་པ་ནི་བྱེ་
བྲག་སྨྲ་བ་ཁོ་ན་ཡིན་པ་སོགས་དང་། མདོ་སྡེ་པ་ནི་བྱེ་བྲག་སྨྲ་བའི་འདོད་པ་དེ་དག་ཁས་
ག་ལ་ལེན། ཞེས་དང་། ཊིཀ་ཆེན་རིགས་པའི་རྒྱ་མཚོ་ལས། དེ་ལ་ལུས་ངག་གི་ལས་ནི་
གཟུགས་ཀྱི་ཕུང་པོ་ཡིན་ལ། གཞུང་གཞན་ནས་བྱེ་བྲག་ཏུ་སྨྲ་བའི་གཟུགས་ཅན་དུ་
འདོད་པ་བཀག་ནས་ལུས་ཀྱི་བྱ་བ་འཇུག་དུས་ཀྱི་སེམས་པ་ལ་བཤད་མོད་ཟླ་བས་

གཟུགས་ཅན་དུ་བཤད་དོ། །ཞེས་དང་། སྤྱོད་བསྡུས་ལས་ཀྱང་རྣམ་པར་རིག་བྱེད་མ་
ཡིན་པའི་གཟུགས་སུ་བཤད་པའི་ཕྱིར། 】
གཉིས་པ་ནི། ལུས་ངག་གི་གཞན་གནོད་གཞི་བཅས་ལས་ལོག་པའི་འདོད་པའི་
སས་བསྡུས་ཀྱི་ངེས་འབྱུང་གི་སྡོམ་པ་དེ་སོ་ཐར་གྱི་སྡོམ་པའི་མཚན་ཉིད་ཡིན་ཏེ། ལུས་
ངག་གི་ལས་ཞེས་པའི་ཡིད་སྡོམ་དང་སོ་ཐར་སྡོམ་པའི་གཞི་མཐུན་གཅོད། གཞན་གནོད་
གཞི་བཅས་ལས་ལོག་ཅེས་པས་གཞན་སྡེའི་ཚུལ་ཁྲིམས་དང་རྩ་བ་བཞིའི་གཞི་ཕྱི་དྲོའི་
ཟས་སོགས་གཅོད། འདོད་པའི་སས་བསྡུས་ཞེས་པས་བསམ་གཏན་དང་ཟག་མེད་ཀྱི་
སྡོམ་པ་ཡིན་པ་གཅོད། ངེས་འབྱུང་སྨྲས་པས་ལེགས་སྨོན་འཇིགས་སྐྱོབ་སོགས་ཀྱི་ཚུལ་
ཁྲིམས་གཅོད། སྡོམ་པ་སྨོས་པས་བར་མའི་ཚུལ་ཁྲིམས་གཅོད་པའི་ཕྱིར་ཏེ། འདི་ཙམ་
གྲུབ་མཐའ་བཞི་ཀ་མཐུན་པའི་ཕྱིར་ཏེ། མཛོད་འགྲེལ་ལས། སོ་སོ་ཐར་པའི་སྡོམ་པ་ནི་
འདི་བ་རྣམས་ཀྱི་འདོད་པ་ན་སྤྱོད་པའི་ཚུལ་ཁྲིམས་སོ། །ཞེས་གསུངས་པའི་ཕྱིར། །
གསུམ་པ་ནི། སོ་ཐར་སྡོམ་པ་དེ་ལ་དབྱེ་ན་བརྒྱད་ཡོད་དེ། བསྙེན་གནས་ཀྱི་སྡོམ་
པ་དང་། དགེ་བསྙེན་ཕ་མའི་སྡོམ་པ་གཉིས་དང༌། དགེ་ཚུལ་ཕ་མའི་སྡོམ་པ་གཉིས་
དང་། དགེ་སློབ་མའི་སྡོམ་པ་དང་། དགེ་སློང་ཕ་མའི་སྡོམ་པ་གཉིས་ཏེ་བརྒྱད་ཡོད་པའི་
(༣༤ན)ཕྱིར་ཏེ། འདུལ་བ་རྒྱ་མཚོའི་སྙིང་པོ་ལས། བསྙེན་གནས་དགེ་བསྙེན་ཕ་མ་དང་། །
དགེ་ཚུལ་ཕ་མ་དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོ་ཐར་པ་རིགས་
བརྒྱད་དོ། །ཞེས་གསུངས་པའི་ཕྱིར་དང་། མདོ་དང་། ཀུན་བཏུས་མཛོད་རྩ་འགྲེལ་
སོགས་དུ་མ་ལས་བཤད་པའི་ཕྱིར། FFལྷོ་CAཎPepP} ་བལྟ
བཞི་པ་བསྡུ་ཚུལ་དུ་མ་ཡོད་དེ། རྟེན་གྱི་སྒོ་ནས་ཁྱིམ་པ་དང་རབ་བྱུང་ཕྱོགས་ཀྱི་
སྡོམ་པ་གཉིས་སུ་བསྡུ་བ་དང་། རྫས་ཀྱི་སྒོ་ནས་བསྙེན་གནས། དགེ་བསྙེན། དགེ་ཚུལ།

དགེ་སློང་གི་སྡོམ་པ་བཞིར་བསྡུ་བ་དང་། དུས་ཀྱི་སྒོས་ཇི་སྲིད་འཚོ་དང་ཉིན་ཞག་གི་
སྡོམ་པ་གཉིས་དང་ཡན་ལག་གི་སྒོ་ནས་སྤོང་བཞི་འཁོར་བཅས་ཀྱི་ཚུལ་ཁྲིམས་དང་། སྤོང་
བདུན་འཁོར་བཅས་ཀྱི་དེ་གཉིས་སུ་བསྡུ་བ་ཡོད་པའི་ཕྱིར། རྟགས་དང་པོ་གྲུབ་སྟེ། དང་
པོ་གསུམ་ཁྱིམ་པའི་སྡོམ་པ་དང་། ཐ་མ་ལྔ་རབ་བྱུང་གི་སོ་ཐར་གྱི་སྡོམ་པ་ཡིན་པའི་ཕྱིར་
ཏེ། འདུལ་བ་རྒྱ་མཚོའི་སྙིང་པོ་ལས། ཁྱིམ་པའི་སྡོམ་པ་དང་པོ་གསུམ། །རབ་བྱུང་སྡོམ་
པ་ཐ་མ་ལྔ། །ཞེས་དང་། ཀུན་བཏུས་འགྲེལ་པ་ལས། རབ་ཏུ་བྱུང་བའི་སྡོམ་པ་ནི་ལྔ་སྟེ།
དགེ་སློང་གི་སྡོམ་པ་ནས་དགེ་ཚུལ་མའི་སྡོམ་པའི་བར་དུའོ། །ཞེས་གསུངས་པའི་ཕྱིར།
རྩ་རྟགས་གཉིས་པ་གྲུབ་སྟེ། དེ་བརྒྱད་རྫས་རིགས་ཀྱི་སྒོ་ནས་བསྙེན་གནས་གྱི་དང་།
དགེ་བསྙེན་གྱི་དང་། དགེ་ཚུལ་དང་། དགེ་སློང་གི་སྡོམ་པ་བཞིར་འདུས་པའི་ཕྱིར།
དེར་ཐལ། དགེ་བསྙེན་ཕ་མའི་སྡོམ་པ་རིགས་གཅིག །དགེ་ཚུལ་ཕ་མ་དང་དགེ་སློབ་
མའི་སྡོམ་པ་རིགས་གཅིག །དགེ་སློང་ཕ་མའི་སྡོམ་པ་རིགས་གཅིག་པའི་ཕྱིར། དེར་ཐལ།
དེ་དག་མཚན་གྱུར་པ་ན་མིང་འཕོས་ཙམ་ཡིན་གྱི། རང་གི་སྡོམ་པ་མི་གཏོང་བའི་ཕྱིར་ཏེ།
མཛོད་ལས། རྫས་སུ་རྣམ་པ་བཞི་ཡིན་ཏེ། །མཚན་ལས་མིང་ནི་འཕོ་ཕྱིར་རོ། །ཞེས་
གསུངས་པའི་ཕྱིར། རྩ་རྟགས་གསུམ་པ་(༣༤བ)གྲུབ་སྟེ། བསྙེན་གནས་ཀྱི་སྡོམ་པ་ཉིན་
ཞག་གི་མཐའ་ཅན་དང་། ལྷག་མ་བདུན་ཇི་སྲིད་འཚོའི་སྡོམ་པ་ཡིན་པའི་ཕྱིར་ཏེ། མཛོད་
ལས། ཇི་སྲིད་འཚོ་དང་ཉིན་ཞག་ཏུ། །སྡོམ་པ་ཡང་དག་བླང་བར་བྱ། །ཞེས་དང་། རང་
འགྲེལ་ལས། རིས་བདུན་གྱི་སོ་སོར་ཐར་པའི་སྡོམ་པ་ནི་ཇི་སྲིད་འཚོའི་བར་དུ་ཡང་དག་
པར་བླང་བར་བྱའོ། །བསྙེན་གནས་ཀྱི་སྡོམ་པ་ནི་ཉིན་ཞག་དུའོ་ཞེས་བྱ་བ་ནི་དེ་ལྟར་
ངེས་སོ། །ཅིའི་ཕྱིར་ཞེ་ན། །དུས་ཀྱི་མཐའ་ནི་གཉིས་ཏེ་སྲོག་གི་མཐའ་དང་ཉིན་
ཞག་གི་མཐའོ། །ཞེས་གསུངས་པའི་ཕྱིར། རྩ་རྟགས་བཞི་པ་གྲུབ་སྟེ། མཛོད་ལས།

ཡན་ལག་རྒྱུ་ལ་དབྱེ་བ་ཡོད། །ཅེས་དང་། དེའི་རང་འགྲེལ་ལས། ཡན་ལག་ལས་ནི་
དབྱེ་བ་ཡོད་དེ། ལ་ལ་ནི་ཐམས་ཅད་ལས་འཐོབ་སྟེ། དགེ་སློང་གི་སྡོམ་པའོ། །ལ་ལ་ནི་
བཞི་ལས་ཏེ། དེ་ལས་གཞན་པའོ། །ཞེས་དང་། རྒྱལ་སྲས་མ་ལས། དགེ་སློང་གི་སྡོམ་
པ་དེ་ལས་གཞན་པའི་སྡོམ་པ་དགེ་ཚུལ་ལ་སོགས་པའི་སྡོམ་པ་ནི་ཡན་ལག་བཞི་ཁོ་ན་
ལས་འཐོབ་སྟེ། ལུས་ཀྱི་སྲོག་གཅོད་པ་ལ་སོགས་པ་གསུམ་དང་ངག་གི་རྫུན་དུ་སྨྲ་བ་ལ་
སོགས་པའོ། །ཞེས་གསུངས་པའི་ཕྱིར་དང་། གང་སྤེལ་ལས་ཀྱང་བཤད་དོ། ། 
བསྙེན་གནས་ཀྱི་སྡོམ་པའི་མཚན་ཉིད་བཤད་པ། 
ལྔ་པ་སོ་སོའི་ངོས་འཛིན་ལ་ལྔ་ལས། རང་གི་སྤང་བྱ་རྩ་བ་བཞི་དང་ཡན་ལག་
བཞི་སྟེ་བརྒྱད་ཉིན་ཞག་གཅིག་གི་བར་དུ་སྤོང་བར་ཁས་འཆེ་བའི་ཁྱིམ་པའི་སོ་ཐར་གྱི་
སྡོམ་པ་དེ། བསྙེན་གནས་ཀྱི་སྡོམ་པའི་མཚན་ཉིད་ཡིན་ཏེ། འདུལ་བ་རྒྱ་མཚོའི་སྙིང་པོ་
ལས། རྩ་བ་བཞི་དང་ཡན་ལག་བཞི། །བརྒྱད་སྤོང་བསྙེན་གནས་སྡོམ་པའོ། །མི་
ཚངས་སྤྱོད་དང་མ་བྱིན་ལེན། །སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་
ཆེ་མཐོ། །ཆང་འཐུང་གར་སོགས་ཕྲེང་སོགས་དང༌། །ཕྱི་དྲོའི་ཁ་ཟས་ཡན་ལག་བཞི། །
ཞེས་གསུངས་པའི་ཕྱིར། སྒྲས་བརྗོད་ཀྱི་དབྱེ་ན་ཕ་མ་གཉིས་ཀྱི་རྒྱུད་ཀྱི་གཉིས་དང་། ལྷ་
དང་ཀླུ་སོགས་རྒྱུད་ལྔའི་(༣༥ན)དེ་དང་། དུས་ཉིན་མཚན་གང་རུང་རེ་བླངས་པ་དང་ཉིན་
ཞག་གི་མཐའ་ཅན་དུ་བླངས་པ་དང་། བྱང་ཆུབ་བར་དུ་བླངས་པའི་ཐེག་ཆེན་གྱི་གསོ་
སྦྱོང་སོགས་ཡོད་པའི་ཕྱིར་ཏེ། ཟ་མ་ཏོག་བཀོད་པའི་མདོ་ལས། སྤྱན་ཪས་གཟིགས་
ཀྱིས་རིགས་དྲུག་བཏུལ་ཚུལ་དང༌། འདུལ་བ་ལུང་དང་མདོ་སྡེ་དུ་མར་ལྷ་ཀླུ་གནོད་སྦྱིན་

དུ་མར་བསྙེན་གནས་བྱིན་པར་བཤད་པ་ཡང་ཐེག་ཆུང་དང་འདུལ་བའི་སྐབས་སུ་བར་
མའི་དགེ་བ་དང་ལེགས་སྤྲད་ཀྱི་ཚུལ་ཁྲིམས་སུ་ཁས་ལེན་དགོས་པའི་ཕྱིར། ཐུབ་བསྟན་
བྱི་དོར་ལས། འོ་ན་འདུལ་བ་ལུང་དང་མདོ་སྡེ་དག་ལས་བཅོམ་ལྡན་འདས་དང་དེའི་
ཉན་ཐོས་དག་གིས་འཕྲོག་མ་དང་འབྲོག་གནས་ལ་སོགས་པའི་གནོད་སྦྱིན་ཕོ་མོ་དུ་མ་
དང་ཀླུ་ལ་དགེ་བསྙེན་དང་བསྙེན་གནས་ལ་སོགས་པའི་བསླབ་གཞི་ལ་བཀོད་པར་
གསུངས་པ་ཇི་ལྟར་དྲངས་ཞེ་ན། དེ་དག་ནི་བར་མའི་དགེ་བ་འམ་ལེགས་པར་སྤྱད་པ་
ཙམ་ལ་བཀོད་པའི་དབང་དུ་བྱས་པ་ཡིན་གྱི་སྡོམ་པ་མཚན་ཉིད་པ་ལ་བཀོད་པའི་དབང་
དུ་བྱས་ནས་གསུངས་པ་མ་ཡིན་ནོ། །ཞེས་དང་། མཛོད་རང་འགྲེལ་ལས་ཀྱང་། དེ་ལས་
གཞན་དུ་ནོད་པ་ལ་ནི་ལེགས་སྤྱད་ཙམ་དུ་འགྱུར་གྱི་སྡོམ་པ་ནི་མ་ཡིན་ནོ། །དེ་ལྟར་བྱས་
ན་ཤན་པ་དང་བྱི་བོ་བྱེད་པ་དག་གིས་མཚན་མོ་དང་ཉིན་མོ་བསྙེན་གནས་བླངས་པ་དག་
ཀྱང་འབྲས་བུ་ཡོད་པར་རུང་ངོ་། །ཞེས་བྱ་བ་ལ་སོགས་མང་བའི་ཕྱིར་དང་། ཉིན་མཚན་
གང་རུང་རེ་ལ་བསྲུང་ན་ཡང་ཕན་ཡོན་ཤིན་ཏུ་ཆེ་བས་ཀ་ཏྱ་ནའི་ཕྱག་ལེན་མང་དུ་མཛད་
པ་ལྟར་མཁས་པའི་ཆོ་ག་ཡང་ཡོད་པའི་ཕྱིར་ཏེ། གནས་བརྟན་བྱང་ཆུབ་བཟང་པོས་
ཀྱང་། ཉིན་མོ་ཙམ་དུ་ཡང་དག་པར་ལེན་ན་དུས་འདི་ནས་བཟུང་སྟེ་ཇི་སྲིད་ཉི་མ་ནུབ་
ཀྱི་བར་དུ་ཞེས་དུས་ཚོད་ཡོངས་སུ་བཅད་པར་བྱའོ། །ཞེས་དང་། ཐེག་ཆེན་ལུགས་ལ་དེ་
ལྟར་མ་ཡིན་པ་ཡང་ཡོད་(༣༥བ)དེ། བྱང་ཆུབ་བར་དུ་བླངས་པའི་ཡན་ལག་བརྒྱད་པའི་
བསྙེན་གནས་ཡང་མདོ་རྒྱུད་དུ་མ་ལས་བཤད་པའི་ཕྱིར། དགྱེས་རྡོར་ལས། དང་པོ་
གསོ་སྦྱོང་སྦྱིན་པར་བྱ། །ཞེས་དང་། དེའི་དོན་འཆད་པར། མཻ་ཏྲི་བའི་ལྟ་བ་ངན་སེལ་
ལས། དང་པོ་གསོ་སྦྱོང་སྤྲིན་པ་ནི་བཙུན་པའམ་སློབ་དཔོན་དགོངས་སུ་གསོལ། བདག་
དགེ་བསྙེན་མིང་འདི་ཞེས་བགྱི་བ་བྱང་ཆུབ་སྙིང་པོ་ལ་མཆིས་ཀྱི་བར་དུ་སངས་རྒྱས་དང་

ཆོས་དང་དགེ་འདུན་ལ་སྐྱབས་སུ་མཆིའོ། །དེ་ལྟར་ན་ལན་གཅིག་ལན་གཉིས་ལན་
གསུམ་གྱི་བར་དུ་བརྗོད་པར་བྱའོ། །བདག་དགེ་བསྙེན་དུ་མཆིས་པར་བཙུན་པས་བཟུང་
དུ་གསོལ། ཞེས་གསུངས་པ་དང་། ཀུན་བཏུས་ཀྱི་རྣམ་བཤད་ལས་ཀྱང་། བསྙེན་གནས་
ཀྱི་སྡོམ་པ་ཉིན་ཞག་རེ་མ་གཏོགས་པ་མི་སྐྱེ་བར་འདོད་པ་ནི་ཉན་ཐོས་སྡེ་པ་ཁ་ཅིག་གི་
ལུགས་ཡིན་པས་ཕྱིན་ཅི་ལོག་ཏུ་ཤེས་པར་བྱའོ། །ཞེས་གསུངས། ཐེག་ཆེན་གྱི་མདོ་དང་
རྒྱུད་སྡེ་ནས་བཤད་པའི་ཡན་ལག་བརྒྱད་པའི་གསོ་སྦྱོང་དེ་ཡང་སོ་ཐར་རིགས་བརྒྱད་ཀྱི་
ནང་གི་བསྙེན་གནས་སུ་མི་རུང་སྟེ། སོ་ཐར་རིགས་བརྒྱད་ཀྱི་དེ་ལ་སེམས་བསྐྱེད་མི་
དགོས་ཤིང་རྟེན་དམན་ལ་རང་དོན་ཁོ་ནས་ལེན་པའང་རུང་། ཉིན་སྡོམ་གྱིས་ཁྱབ་ཅིང་།
ཐེག་ཆེན་གྱི་གསོ་སྦྱོང་ནི་སེམས་བསྐྱེད་དང་འབྲེལ་དགོས་ཤིང་རྟེན་ཡང་རབ་ཀྱི་རབ་
དང༌། དགེ་སློང་སོགས་ཀྱི་ཡན་ལག་བརྒྱད་པ་དུས་ལོ་དང་ཟླ་བ་དང་། ནས། བྱང་ཆུབ་
བར་དུ་གཞན་དོན་ཁོ་ནར་ལེན་པ་དགོས་པས་ཐེག་ཆེན་གྱི་སྡོམ་པའི་ཆར་གཏོགས་ཀྱི་
ཚུལ་ཁྲིམས་ཅིག་དགོས་པའི་ཕྱིར་ཏེ། དཔེར་ན་ཐེག་ཆེན་ཡན་ལག་བརྒྱད་པའི་སྐབས་
སུ་ཡང་ཇི་ལྟར་སྔོན་གྱི་དེ་བཞིན་གཤེགས་པ་ཞེས་སོགས་ཀྱི་ཆོ་གས་ཤེས་པའི་ཕྱིར།
ཐུབ་བསྟན་བྱི་དོར་ལས། འོན་ཀྱང་རྒྱུད་སྡེ་འོག་མ་དག་ལ་གྲགས་པའི་གསོ་སྦྱོང་
དང་བསླབ་བྱའི་གྲངས་དང་གསོ་སྦྱོང་གི་ཐ་སྙད་ཙམ་འདྲ་ཡང་དོན་(༣༦ན)གཅིག་པ་མ་
ཡིན་ཏེ། དེ་དག་ནི་ཐེག་པ་ཆེན་པོའི་སྡོམ་པ་ཡིན་པའི་ཕྱིར་རོ། །ཞེས་གསུངས་པའི་
ཕྱིར། འདུལ་བ་ལུང་སྡེ་བཞི་གཞིར་བཞག་ལ་བསྙེན་གནས་ཉིན་ཞག་གི་མཐའ་ཅན་
ཡིན་ཀྱང་། ཚེས་གཅིག་ནས་བཅོ་ལྔའི་བར་དང་ཇི་སྲིད་འཚོའི་བར་དུ་ཉ་སྟོང་བརྒྱད་
གསུམ་ལ་སྲུང་བར་དུས་གཅིག་ལེན་པ་ཤིན་ཏུ་རུང་སྟེ། དེ་ལྟར་བླངས་པའི་སྡོམ་པ་ཡང་
ཉིན་ཞག་གི་སྡོམ་པར་བླངས་ཀྱི་ཟླ་བ་ཕྱེད་དང་ཇི་སྲིད་འཚོའི་སྡོམ་པར་མ་བླངས་པའི་

ཕྱིར། དེར་ཐལ། དེ་ལྟར་མ་གོ་བའི་བོད་ཀྱི་མཁས་བླུན་མང་པོས་ཇོ་བོ་རྗེ་ལ་ཟུར་ཟ་བ་
ནི་སྟོན་པ་སངས་རྒྱས་ལ་ཟུར་ཟ་བའི་ཚིག་ཏུ་འགྱུར་བའི་ཕྱིར། མཛོད་རང་འགྲེལ་ལས།
དུས་ཀྱི་མཐའ་ནི་གཉིས་ཏེ། སྲོག་གི་མཐའ་དང་ཉིན་ཞག་གི་མཐའོ། །ཟླ་བ་ཕྱེད་ལ་
སོགས་པ་ནི་ཉིན་ཞག་བཟླས་པས་སོ། །ཞེས་དང་། ཐུབ་བསྟན་བྱི་དོར་ལས། དེས་ན་
བསྙེན་གནས་ཉིན་ཞག་གི་མཐའ་ཅན་དུ་ངེས་ཀྱང་ཆོ་འཕྲུལ་ཆེན་པོ་ལྟ་བུ་ལ་ཟླ་བ་ཕྱེད་
བར་མ་ཆད་དུ་བསྲུངས་པ་དུས་གཅིག་ལ་བླང་དུ་རུང་བ་ཡིན་ལ། དེ་ཡང་ཉིན་ཞག་
གཅིག་པའི་སྡོམ་པ་ལན་བཅོ་ལྔའི་བར་དུ་བཟླས་ཏེ་བླངས་པ་ཡིན་པས་ཉིན་ཞག་གི་
སྡོམ་པར་མི་འགྱུར་བའི་སྐྱོན་མེད་དོ། །ཞེས་པ་ནས། རང་ལུགས་ལ་ལོ་གཅིག་གི་ཉ་
སྟོང་བརྒྱད་གསུམ་བྱུང་ངོ་ཅོག་ལ་བསྲུང་བའི་སྡོམ་པ་དུས་གཅིག་ལ་བླངས་པས་སྐྱེ་བར་
བཞེད་པ་ཆེས་གསལ་བས། མཁས་པ་ཁ་ཅིག་ཇོ་བོ་རྗེ་དེ་ལྟར་བཞེད་པ་ལ་ཇོ་བོས་མ་
དགོངས་པ་མིན་མཆི་ཞེས་ཟུར་ཟ་བ་ནི་དེ་བས་ཀྱང་མ་དགོངས་པ་མིན་ནམ་མཆི་ཞེས་
བརྗོད་པར་བྱའོ། །ཞེས་གསུངས་པའི་ཕྱིར། །
སྒྲ་བཤད་ནི། དེ་ཆོས་ཅན། བསྙེན་གནས་ཞེས་བྱ་སྟེ། དགྲ་བཅོམ་པ་ལ་བསྙེན་པ་
སྟེ་སྤྱོད་ཚུལ་ཉེ་བར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མཛོད་རང་
འགྲེལ་ལས། འདི་དགྲ་བཅོམ་པ་རྣམས་དང་ཉེ་བར་གནས་པར་བྱེད་པས་ན་བསྙེན་
གནས་(༣༦བ)ཏེ། དེ་དག་གི་རྗེས་སུ་སློབ་པའི་ཕྱིར་ཞེས་སོ། །དེ་ཆོས་ཅན། གསོ་སྦྱོང་
ཞེས་བྱ་སྟེ། དགེ་རྩ་ཆུང་ངུ་ལ་གསོས་འདེབས་པའི་ཕྱིར། རང་འགྲེལ་ལས། ཡང་ན་དགེ་
བའི་རྩ་བ་ཆུང་ངུ་རྣམས་ཀྱི་དགེ་བའི་རྩ་བ་གསོས་འདེབས་པའི་ཕྱིར་གསོ་སྦྱོང་སྟེ། གང་
གི་ཕྱིར་ཡིད་ཀྱི་དགེ་བ་གསོས་འདེབས་པའི་ཕྱིར། འདི་ནི་བཅོམ་ལྡན་འདས་ཀྱི་གསོ་
སྦྱོང་ཅེས་གྲགས་ཞེས་གསུངས་པའི་ཕྱིར། ཡན་ལག་བརྒྱད་པོ་དེ་ཡན་ལག་གསུམ་དུ་

འདུ་སྟེ། རྩ་བ་བཞི་སྤོང་བ་དེ་ཚུལ་ཁྲིམས་ཀྱི་ཡན་ལག་དང༌། གཅིག་སྟེ་ཆང་སྤོང་བ་བག་
ཡོད་ཀྱི་ཡན་ལག །ལྷག་མ་གསུམ་སྤོང་བ་བརྟུལ་ཞུགས་ཀྱི་ཡན་ལག་ཏུ་འཇོག་པའི་
ཕྱིར་ཏེ། མཛོད་ལས། ཚུལ་ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་
ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན། །ཞེས་གསུངས་པའི་ཕྱིར།
 དགེ་བསྙེན་སྡོམ་པའི་མཚན་ཉིད་བཤད་པ།
གཉིས་པ་ནི། ཇི་སྲིད་འཚོའི་བར་དུ་རང་གི་སྤང་བྱ་ལྔ་སྤོང་བའི་རིགས་གནས་ཀྱི་
སྡོམ་པ་དེ། དགེ་བསྙེན་གྱི་སྡོམ་པའི་མཚན་ཉིད་ཡིན་ཏེ། འདུལ་བ་རྒྱ་མཚོའི་སྙིང་པོ་
ལས། གསོད་རྐུ་སྨྲ་དང་ལོག་པར་གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་
བསྙེན་གྱི་ནི་སྡོམ་པའོ། །ཞེས་དང་། མཛོད་འགྲེལ་ལས། སྤང་བར་བྱ་བ་ལྔ་པོ་སྲོག་
གཅོད་པ་དང་། མ་བྱིན་པར་ལེན་པ་དང་། འདོད་པས་ལོག་པར་གཡེམ་པ་དང་། རྫུན་
དུ་སྨྲ་བ་དང་། འབྲུའི་ཆང་སྦྱར་བའི་ཆང་མྱོས་པར་འགྱུར་བའི་བཏུང་བ་སྤོང་བ་ཡང་དག་
པར་བླངས་པས་ནི་དགེ་བསྙེན་གྱི་སྡོམ་པ་ལ་གནས་པ་ཡིན་ནོ། །ཞེས་གསུངས་པའི་
ཕྱིར། དགེ་བསྙེན་ཆོས་ཅན། དབྱེ་ཚུལ་དུ་མ་ཡོད་དེ། རྟེན་གྱི་སྒོ་ནས་ཕ་མ་གཉིས། སྒྲ་
བརྗོད་ཀྱིས་དབྱེ་ན་ལྔ་དང་དྲུག་དང་བདུན་དང་བརྒྱའི་བར་ཡོད་པའི་ཕྱིར། རྟགས་དང་
པོ་གྲུབ་སྟེ། མཛོད་འགྲེལ་ལས། དགེ་བསྙེན་གྱི་སྡོམ་པ་དང་། དགེ་བསྙེན་མའི་སྡོམ་པ་
དང་། ཞེས་དང་(༣༧ན)འདུལ་བ་རྒྱ་མཚོའི་སྙིང་པོ་ལས། བསྙེན་གནས་དགེ་བསྙེན་ཕ་
མ་དང་། ཞེས་གསུངས་པའི་ཕྱིར།
༈ གཉིས་པ་གྲུབ་སྟེ། མཛོད་ལས། གལ་ཏེ་ཐམས་ཅད་བསྡམས་ཡིན་ན། །སྣ་

གཅིག་སྤྱོད་སོགས་ཇི་ལྟ་བུ། །ཞེས་དང་། མཛོད་རང་འགྲེལ་ལས། གལ་ཏེ་དགེ་
བསྙེན་ཐམས་ཅད་དགེ་བསྙེན་གྱི་སྡོམ་པ་ལ་གནས་པ་ཡིན་ན། བཅོམ་ལྡན་འདས་ཀྱིས་
སྣ་གཅིག་སྤྱོད་པ་དང་ཕྱོགས་གཅིག་སྤྱོད་པ་དང་ཕལ་ཆེར་སྤྱོད་པ་དང་ཡོངས་སུ་རྫོགས་
པར་སྤྱོད་པའི་དགེ་བསྙེན་ཞེས་གསུངས་པ་ཇི་ལྟ་བུ་ཡིན་ཞེས་གསུངས་པའི་ཕྱིར། ཁྱབ་
སྟེ། བཅོམ་ལྡན་འདས་ཀྱི་གསུང་ཚུལ་ཡང་། མིང་ཆེན་གྱི་མདོ་ལས། བཙུན་པ་ཇི་ཙམ་
གྱིས་ན་སྣ་གཅིག་སྤྱོད་པའི་དགེ་བསྙེན་དུ་འགྱུར་བ་ལགས་ཞེས་བྱ་བ་ནས། ཡོངས་སུ་
རྫོགས་པར་སྤྱོད་པ་ལགས། ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། སྣ་
གཅིག་སྤྱོད་པའི་དགེ་བསྙེན་དང༌། སྣ་འགའ་སྤྱོད་པའི་དགེ་བསྙེན། ཕལ་ཆེར་སྤྱོད་པའི་
དགེ་བསྙེན། ཡོངས་རྫོགས་སྤྱོད་པའི་དགེ་བསྙེན། ཚངས་པར་སྤྱོད་པའི་དགེ་བསྙེན།
སྐྱབས་འགྲོའི་དགེ་བསྙེན་དང་དྲུག་ཡོད་པའི་ཕྱིར། འདུལ་བ་རྒྱ་མཚོའི་སྙིང་པོ་ལས།
སྣ་གཅིག་སྣ་འགའ་ཕལ་ཆེར་སྤྱོད། །ཡོངས་རྫོགས་སྤྱོད་དང་ཚངས་སྤྱོད་དང་། །སྐྱབས་
འགྲོའི་དགེ་བསྙེན་རྣམ་པ་དྲུག །ཅེས་གསུངས་པའི་ཕྱིར།
དེ་དྲུག་སོ་སོའི་མཚན་ཉིད་ཡོད་དེ། དགེ་བསྙེན་གྱི་སྤང་བྱ་རྩ་བ་བཞིའི་ནང་ནས་
སྣ་གཅིག་བསྲུང་བར་ཁས་འཆེ་བའི་དགེ་བསྙེན་དེ། སྣ་གཅིག་སྤྱོད་པའི་དགེ་བསྙེན་གྱི་
མཚན་ཉིད། དེ་བཞིའི་ནང་ནས་སྣ་གཉིས་ཙམ་བསྲུང་བར་ཁས་འཆེ་བའི་དགེ་བསྙེན་དེ།
སྣ་འགའ་འམ་ཕྱོགས་གཅིག་སྤྱོད་པའི་དགེ་བསྙེན་གྱི་མཚན་ཉིད། དེ་བཞིའི་ནང་ནས་
སྣ་གསུམ་ཙམ་བསྲུང་བར་ཁས་འཆེ་བའི་དགེ་བསྙེན་དེ་ཕལ་ཆེར་སྤྱོད་པའི་དགེ་བསྙེན་
གྱི་མཚན་ཉིད། ལོག་(༣༧བ)གཡེམ་གཅིག་བྱས་པས་རྩ་བ་བཞི་བསྲུང་བར་ཁས་འཆེ་
བའི་དགེ་བསྙེན་དེ་ཡོངས་རྫོགས་སྤྱོད་པའི་དགེ་བསྙེན་གྱི་མཚན་ཉིད། སྲོག་གཅོད་
རྫུན་མ་བྱིན་ལེན་ལོག་གཡེམ་ཆང་འཐུང་བ་མི་ཚངས་སྤྱོད་དང་བཅས་པ་སྤོང་བའི་དགེ་

བསྙེན་ཚངས་པར་སྤྱོད་པའི་དགེ་བསྙེན་གྱི་མཚན་ཉིད། དཀོན་མཆོག་གསུམ་ལ་སྐྱབས་
འགྲོ་ཙམ་གྱིས་དགེ་བསྙེན་དུ་ཁས་བླངས་པའི་དགེ་བསྙེན་དེ་སྐྱབས་གསུམ་འཛིན་པའི་
དགེ་བསྙེན་གྱི་མཚན་ཉིད་ཡིན་ཏེ། རྩ་བ་བཞིའི་གཅིག་བསྲུང་བ་ནི་སྣ་གཅིག་སྤྱོད་པ་
དང་། རྩ་བ་བཞིའི་གཉིས་བསྲུང་བ་ནི་ཕྱོགས་གཅིག་སྤྱོད་པ་དང་། རྩ་བ་གསུམ་བསྲུང་
བ་ནི་ཕལ་ཆེར་སྤྱོད་པ་དང་། རྩ་བ་བཞི་བསྲུང་པ་ནི་ཡོངས་རྫོགས་སྤྱོད་དུ་རུང་བའི་ཕྱིར་
ཏེ། འདུལ་བ་རྒྱ་མཚོའི་སྙིང་པོ་ལས། རྩ་བ་བཞི་ལས་གཅིག་གཉིས་གསུམ། །འདོད་
ལོག་མི་ཚངས་སྤྱོད་སྤོངས་དང་། །སྐྱབས་འགྲོ་ཙམ་གྱིས་དགེ་བསྙེན་དུ། ཁས་ལེན་
རྣམས་དང་གོ་རིམས་བཞིན། །ཞེས་གསུངས་པའི་ཕྱིར།
དེས་ན་ཁ་ཅིག་ཡན་ལག་ལྔའི་གཅིག་ཙམ་སྤོང་བ་སྣ་གཅིག་སྤྱོད་དང་། ཡན་ལག་
ལྔའི་གཉིས་ཙམ་སྤོང་བ་ཕལ་ཆེར་སྤྱོད་དང་། ནས་ཡན་ལག་ལྔའི་ནང་ནས་ཡན་ལག་
བཞི་ཙམ་བསྲུང་བ་ཡོངས་རྫོགས་སྤྱོད་དུ་འདོད་པ་དག་མི་འཐད་པར་ཐལ། གྲངས་
འདྲེན་ཚེ་སྣ་གཅིག་སོགས་རྩ་བ་བཞིའི་གྲངས་གཅིག་དང་གཉིས་དང་གསུམ་དང་བཞིའི་
སྟེང་ནས་འདྲེན་དགོས་ཤིང་། ཆང་དགེ་བསྙེན་གྱིས་སྤོངས་དགོས་པའི་ཕྱིར། དེར་ཐལ།
ཆང་བརྩིས་ན་ཕྱོགས་གཅིག་སྤྱོད་པས་ཀྱང་གསུམ་དང་། མ་བརྩིས་ན་གཉིས་བསྲུང་བ་
སོགས་ཡིན་པའི་ཕྱིར། གང་སྤེལ་ལས། ཕྱོགས་གཅིག་སྤྱོད་པ་ནི་གཉིས་སམ་གསུམ་
བསྲུང་བའོ། །ཕལ་ཆེར་སྤྱོད་པ་ནི་གང་ཞིག་བཞི་བསྲུང་བའོ། །ཡོངས་སུ་རྫོགས་པར་
སྤྱོད་པ་ནི་གང་ཞིག་བསླབ་པའི་གཞི་ལྔ་པོ་ཐམས་ཅད་བསྲུང་བའོ། །(༣༨ན)ཞེས་གསུངས་
པའི་ཕྱིར་དང་། རྒྱལ་སྲས་མ་ལས་ཀྱང་། །གཉིས་སྤངས་པ་ནི་ཕྱོགས་གཅིག་སྤྱོད་པ་
ཡིན་ནོ། །གསུམ་མམ་བཞི་སྤངས་པ་ནི་ཕལ་ཆེར་སྤྱོད་པ་ཡིན་ནོ། །ཞེས་གསུངས་པའི་
ཕྱིར་དང་། མཛོད་འགྲེལ་དུ་མདོ་དྲངས་པ་ལས་ཀྱང་། དགེ་སློང་དག་ང་སྟོན་པ་ཡིན་

པར་སྨྲ་བ་རྣམས་ཀྱིས་མྱོས་པར་འགྱུར་བ་རྩྭའི་རྩེ་མོས་ཀྱང་བཏུང་བར་མི་བྱའོ།
གསུངས་པའི་ཕྱིར།
བཞི་པ་གྲུབ་སྟེ། སྣ་གཅིག་སྤྱོད་དང་ཕྱོགས་གཅིག་སྤྱོད་དང་ཕལ་ཆེར་སྤྱོད་དང་།
ཡོངས་རྫོགས་སྤྱོད་དང་། ཚངས་པར་སྤྱོད་པའི་དགེ་བསྙེན་དང་། སྐྱབས་གསུམ་འཛིན་
པའི་དགེ་བསྙེན་དང༌། གོ་མིའི་དགེ་བསྙེན་དང་བདུན། ཉན་ཐོས་ཀྱི་སྡེ་སྣོད་ནས་བཤད་
པའི་ཕྱིར། དེ་བདུན་ལ་དངོས་བཏགས་ཀྱི་ཁྱད་པར་ཡོད་དེ། ཉན་ཐོས་སྡེ་པ་ཁ་ཅིག་གི་
ལུགས་ལ་དགེ་བསྙེན་ལ་ལྔར་འདོད་ཀྱང་སློབ་དཔོན་དང་ཁ་ཆེ་བྱེ་བྲག་སྨྲ་བའི་ལུགས་
ལ་ཡོངས་རྫོགས་དང་ཚངས་སྤྱོད་དགེ་བསྙེན་གཉིས་མཚན་ཉིད་པ་དང་ལྷག་མ་
བཏགས་པ་བར་ཁས་ལེན་པའི་ཕྱིར། དེར་ཐལ། ལྷག་མ་ལ་སྡོམ་པ་མེད་པའམ་མ་
ཚངས་པའི་ཕྱིར་ཏེ། ཀུན་མཁྱེན་མཚོ་སྣ་བའི་ཊིཀ་ཆེན་ཉི་ཟེར་ལས། དེ་ལྟར་ན་ཉན་ཐོས་
ཀྱི་གྲུབ་མཐའ་ཙམ་ལ་ལྟོས་ནས་དགེ་བསྙེན་བདུན་ཡིན་ལ། ཁྱད་པར་ཁ་ཆེ་བྱེ་བྲག་ཏུ་
སྨྲ་བའི་ལུགས་ཀྱི་དགེ་བསྙེན་མཚན་ཉིད་པ་ལྔ་དང་དྲུག་པ་སྟེ་ཞེས་གསུངས་པ་ཤིན་ཏུ་
འཐད་པའི་ཕྱིར་ཏེ། མཛོད་རང་འགྲེལ་ལས། གལ་ཏེ་སྡོམ་པ་མེད་པའམ། མི་ཚངས་པ་
ཡང་དགེ་བསྙེན་དུ་འགྱུར་ན། དགེ་སློང་དང་དགེ་སྦྱོང་དག་ཏུ་ཡང་འགྱུར་རོ་ཞེས་
གསུངས་པའི་ཕྱིར། སྐྱབས་འགྲོའི་དགེ་བསྙེན་ཡང་མདོ་དང་ཐེག་ཆེན་གྱི་དགོངས་པ་
ཡིན་ཏེ། མིང་ཆེན་གྱི་མདོ་ལས། མིང་ཆེན་འདི་ལྟར་ཁྱིམ་པ་ཞིག་སངས་རྒྱས་དང་ཆོས་
དང་དགེ་འདུན་ལ་སྐྱབས་སུ་འགྲོ་(༣༨བ)ཞིང་བདག་དགེ་བསྙེན་དུ་བཟུང་དུ་གསོལ།
ཞེས་ཚིག་ཏུ་ཡང་སྨྲ་ན་འདི་ཙམ་གྱིས་དགེ་བསྙེན་དུ་འགྱུར་རོ་ཞེས་གསུངས་པ་དང༌། དེ་
བཞིན་དུ་མདོ་རྒྱལ་མཚན་དམ་པ་དང་། སྐྱབས་གསུམ་བདུན་ཅུ་པ་ལས་བཤད་པའི་
ཕྱིར། མཛོད་འགྲེལ་ལས། ཡན་ལག་ཐམས་ཅད་བསྲུངས་འདོད་པས་དེ་ལྟར་ཆོ་ག་

སྨྲས་ན་མཚན་ཉིད་པར་བཤད་དོ། །ཚངས་སྤྱོད་དགེ་བསྙེན་ཡང་རྣམ་འབྱེད་ལས་གསལ་
བར་བཤད་དེ། ཇི་སྲིད་འཚོའི་བར་དུ་མི་ཚངས་སྤྱོད་དང་ཡན་ལག་ལྷག་མ་བཞི་སྟེ་ལྔ་
སྤོངས་པའི་གང་ཟག་ཡིན་པའི་ཕྱིར། རྣམ་འབྱེད་ལས། རབ་ཏུ་བྱུང་མི་ནུས་ན་ལྔ་པ་
ཚངས་པར་སྤྱོད་པའི་བསླབ་པའི་གཞི་ལོངས་ཤིག །ཅེས་དང་། དེའི་འགྲེལ་པར་དུལ་
བ་ལྷས། མི་ཚངས་པར་སྤྱོད་པ་གཏན་ནས་སྤངས་པས་ལྔ་པ་ཚངས་པར་སྤྱོད་པ་ཞེས་བྱ་
སྟེ། ཁྱིམ་སྤངས་པའི་དགེ་བསྙེན་གྱིས་བསླབ་པའི་གཞི་ལྔ་བླངས་པ་ཡིན་ནོ་ཞེས་དང་།
ཚངས་པར་སྤྱོད་པ་ལ་གནས་པ་ཞེས་པའི་ཊིཀྐ་ལས་ཀྱང་། ཁྱིམ་པ་ཉིད་ལ་ཡང་ཇི་སྲིད་
འཚོའི་བར་དུ་གྲོང་པའི་ཆོས་ལས་ཕྱིར་ལྡོག་པའོ། །ཞེས་གསུངས་པའི་ཕྱིར། གོ་མིའི་
དགེ་བསྙེན་གྱི་དོན་ཡོད་དེ། དགེ་བསྙེན་ལ་ཁྱིམ་པའི་རྟགས་དང་ལྡན་པས་ཆོག་ཀྱང་
ཡན་ལག་བརྒྱད་ཇི་སྲིད་འཚོའི་བར་དུ་བསྲུང་ཞིང་རབ་བྱུང་གི་རྟགས་ཆ་ལུགས་དང་
ལྡན་པས་ན་གོ་མི་སྟེ་བཙུན་པའི་དགེ་བསྙེན་ཞེས་བཏགས་ཤིང་དགེ་བསྙེན་ཡིན་ལ།
བོའི་གསུང་རྒྱུན་ལས་ཡོད་སྨྲ་ལ་དེ་མེད་ཕལ་ཆེར་སྡེར་ཡོད་པར་མཚོ་སྣ་བ་སོགས་
བཞེད་པའི་ཕྱིར། སྡོམ་བརྒྱད་འགྲེལ་པར་པུ་ཎྱ་ཤྲིས་བསྙེན་གནས་ཡན་ལག་བརྒྱད་པ་
ཇི་སྲིད་འཚོའི་བར་དུ་བླངས་པ་ནི་གོ་མིའི་སྡོམ་པ་བསྲུང་བ་ཡིན་ནོ་ཞེས་དང་། ཐུབ་
དགོངས་ལས། གསོ་སྦྱོང་གི་སྡོམ་པ་ཁོ་ན་ཇི་སྲིད་འཚོ་བ་ནི་གོ་མིའི་སྡོམ་པའོ་ཞེས་
གདམས་ངག་གོ་ཞེས་དང་། མཆེ་བའི་སྡེས་ཀྱང་བཤད་པའི་ཕྱིར་དང་། འདིའི་(༣༩ན)
ཁུངས་དྲིན་ལན་བསབ་པའི་མདོ་ལས། ནམ་འཚོའི་བར་གྱི་ཁྲིམས་མ་མནོས་ཀྱང་ཡན་
ལག་བརྒྱད་པ་མནོས་པ་དེ་ལ་ཡང་དགེ་བསྙེན་ཞེས་བྱའོ། །ཞེས་གསུངས་པ་ལ་བརྟེན་
པ་མ་ཡིན་ཏེ། དེ་ནི་ཉིན་རེ་བཞིན་གྱི་ཡན་ལག་བརྒྱད་སྲུང་བ་དང་ཉིན་སྡོམ་སྟེ་བསྙེན་
གནས་ཡིན་པའི་ཕྱིར། རྩ་རྟགས་ལྔ་པ་གྲུབ་སྟེ། གཏན་ལ་དབབ་པ་བསྡུ་བ་ལས་སྣ་

གཅིག་སྤྱོད་སོགས་ཉིན་མོ་འམ་མཚན་མོ་འམ་ཟླ་བ་སོགས་སུ་སྤོང་ཚུལ་གྱིས་ཕྱེ་བས་
བརྒྱ་གསུངས་ཏེ། དེ་རང་གིས་མི་དགེ་བ་བཅུ་པོ་འདི་སྤོང་བ་བཅུ་དང་། སྣ་འགའ་སྤོང་
བ་བཅུ་དང༌། ཕལ་ཆེར་སྤོང་བ་བཅུ་དང༌། མཐའ་དག་སྤོང་བ་བཅུ་དང་། དུས་ཐུང་ངུར་
སྤོང་བ་བཅུ་དང་། ཡུན་རིང་པོར་སྤོང་བ་བཅུ་དང་། ཇི་སྲིད་འཚོའི་བར་སྤོང་བ་བཅུ་
དང་། གཞན་སྤོང་བ་ལེན་དུ་འཇུག་པ་བཅུ་དང་། གཞན་སྤོང་བ་ལ་བསྔགས་པ་བརྗོད་
པ་བཅུ་དང༌། གཞན་སྤོང་བ་ལ་རྗེས་སུ་ཡི་རང་བ་བཅུ་སྟེ་བརྒྱར་བཤད་པའི་ཕྱིར།
བརྒྱར་བཤད་པའི་རྒྱུ་མཚན་ཡོད་དེ། རང་ལ་བརྟེན་པའི་སྡོམ་པ་བདུན་ཅུ་དང་། གཞན་
ལ་བརྟེན་པའི་དབང་དུ་བྱས་ནས་སུམ་ཅུ་བཤད་པའི་ཕྱིར། དང་པོ་བཅུ་རྟེན་དང་ལྷག་
མ་དྲུག་ཅུ་ནི་སྤང་བྱ་དང་དུས་ཇི་ཙམ་དུ་སྤོང་བའི་དབང་དུ་བྱས་ཏེ། ཐ་མ་གསུམ་ནི་སྐྱེས་
བུ་ཆུང་འབྲིང་ཆེན་པོ་ལྟར་སྡོམ་པ་ཆུང་འབྲིང་ཆེ་གསུམ་དུ་བཞག་པའི་ཕྱིར། འདིས་
མཚོན་ནས་སོ་ཐར་རིགས་བརྒྱད་རེ་རེ་ལ་ཡང་སྡོམ་པ་ཆུང་འབྲིང་ཆེ་གསུམ་ཡོད་དེ།
མཛོད་ལས། ཆུང་ངུ་ལ་སོགས་ཡིད་ཇི་བཞིན། །ཞེས་གསུངས་པ་དང་མཐུན་ནོ། །
དགེ་ཚུལ་སྡོམ་པའི་མཚན་ཉིད་བཤད་པ། 
གསུམ་པ་དགེ་ཚུལ་གྱི་སྡོམ་པ་ལ་མཚན་ཉིད། དབྱེ་བ། སྒྲ་བཤད་པ་གསུམ། དང་
པོ་ནི། ཇི་སྲིད་འཚོའི་བར་དུ་རྩ་བ་བཞི་ཡན་ལག་དྲུག་སྟེ། གཙོ་བོ་བཅུ་སྤོང་བར་ཁས་
འཆེ་བའི་རབ་བྱུང་གི་སྡོམ་པ་དེ། དགེ་ཚུལ་གྱི་སྡོམ་པའི་མཚན་(༣༩བ)ཉིད་ཡིན་ཏེ། འདུལ་
བ་རྒྱ་མཚོའི་སྙིང་པོ་ལས། རྩ་བ་བཞི་དང་ཡན་ལག་དྲུག །བཅུ་སྤོང་དགེ་ཚུལ་སྡོམ་པའོ། །
ཞེས་དང་། མཛོད་འགྲེལ་ལས། དེ་དག་ཉིད་དང་གསེར་དང་དངུལ་འཛིན་པ་དང་བཅུ་

སྤོང་བ་ཡང་དག་པར་བླངས་པས་ནི་དགེ་ཚུལ་ཡིན་ཏེ། ཞེས་གསུངས་པའི་ཕྱིར། བཅུ་
ཡོད་དེ། རྩ་བ་བཞི་དང་མལ་ཆེ་མཐོ་དང་ཆང་དང་གར་སོགས་དང་ཕྲེང་སོགས་དང་།
ཕྱི་དྲོའི་ཟས་ཟ་བ་དང༌། གསེར་དངུལ་འཛིན་པ་དང་བཅུ་པོ་དེ་ལ་འཇོག་པའི་ཕྱིར་དང་།
འདུལ་བ་རྒྱ་མཚོའི་སྙིང་པོ་ལས། གར་སོགས་ཕྲེང་སོགས་རྣམ་གཉིས་དང་། །གསེར་
དངུལ་ལེན་དང་རྣམ་པ་གསུམ། །ཕྱེ་བས་ཡན་ལག་དྲུག་ཏུ་འགྱུར། །ཞེས་དང་། མཛོད་
འགྲེལ་ལས། དེ་དག་ཉིད་དང་གསེར་དང་དངུལ་འཛིན་པ་དང་བཅུ་སྤོང་བ་ཡང་དག་
པར་བླངས་པས་ནི་དགེ་ཚུལ་ཡིན་ཏེ། འདི་གར་དང་གླུ་དང་རོལ་མོ་དང་། སྤོས་དང་། མེ་
ཏོག་ཕྲེང་བ་དང་བྱུག་པ་གཉིས་སུ་བྱས་ནས་བཅུར་འགྱུར་རོ། །ཞེས་གསུངས་པའི་ཕྱིར།
དབྱེ་ན་དགེ་ཚུལ་ཕ་མའི་སྡོམ་པ་གཉིས་ཡོད་སྒྲ་བཤད་ནི། དེ་ཆོས་ཅན། དགེ་ཚུལ་
ཞེས་བརྗོད་པའི་རྒྱུ་མཚན་ཡོད་དེ། སྐད་དོད་ཤྲ་མ་ཎི་ར་ངལ་བ་འམ་དུབ་པ་ལ་འཇུག་
པས། ཁ་ཏོན་དང་ཀློག་པ་ལ་སོགས་པས་ངལ་ཞིང་དུབ་པར་བྱེད་པས་དགེ་ཚུལ་ལམ་
དགེ་སྦྱོང་ཞེས་བརྗོད་པའི་ཕྱིར། ཡི་གེ་བསྣན་བསྒྱུར་གྱིས་བཤད་ན་དགེ་བ་མྱང་འདས་
དང་དེར་བགྲོད་པའི་ཚུལ་ཏེ་ལམ་ལ་ཡིད་སྦྱོང་བས་དགེ་ཚུལ་ཞེས་བཤད་ཆོག་པའི་
ཕྱིར། བསླབ་བྱ་སྤྱིར་བསྟན་དུ་བཤད་དོ། ། 
དགེ་སློབ་མའི་སྡོམ་པའི་མཚན་ཉིད་བཤད་པ། 
བཞི་པ་དགེ་སློབ་མའི་སྡོམ་པ་ལ་མཚན་ཉིད། དབྱེ་བ། སྒྲ་བཤད་པ་གསུམ་ལས།
དང་པོ་ནི། དགེ་ཚུལ་མའི་སྡོམ་པའི་རྗེས་སུ་སྟེར་འོས་ཀྱི་རྩ་བའི་ཆོས་དྲུག་དང་རྗེས་
མཐུན་གྱི་ཆོས་དྲུག་སྤོང་བར་ཁས་བླངས་པའི་ཆ་ནས་བཞག་པའི་སོ་ཐར་གྱི་སྡོམ་པ་དེ།

དགེ་སློབ་མའི་སྡོམ་པའི་(༤༠ན)མཚན་ཉིད་ཡིན་ཅིང་ཟུར་རྣམས་འཐད་དེ། དགེ་ཚུལ་
མའི་རྗེས་སུ་བྱིན་པ་མ་སྨྲས་པར་སྟེར་འོས་སྨྲས་པས་གོ་རིམས་མ་བྱས་པའི་དེ་དང་
བསླབས་ཚིགས་ཀྱི་རིམ་པ་སྟོན། ཆ་བཞག་སྨོས་པས་དེའི་རྒྱུད་ཀྱི་སྡོམ་པ་གཞན་དེ་ཡིན་
པ་གཅོད་པའི་ཕྱིར་ཏེ། འདུལ་བ་རྒྱ་མཚོའི་སྙིང་པོ་ལས། དགེ་ཚུལ་སྡོམ་པ་ཐོབ་རྗེས་
སུ། །རྩ་བའི་ཆོས་དྲུག་རྗེས་མཐུན་གྱི། །ཆོས་དྲུག་སྤོང་བའི་སྡོམ་པ་ནི། །དགེ་སློབ་མ་
ཡི་སྡོམ་པ་ཡིན། །ཞེས་གསུངས་པའི་ཕྱིར། དགེ་ཚུལ་མའི་སྡོམ་པའི་རྗེས་སུ་སྟེར་འོས་
ཞེས་པ་ཡང་འཐད་དེ། བུད་མེད་ལ་དགེ་ཚུལ་དང་དགེ་སློང་གི་བར་བསླབ་སྡོམ་གྱི་
ཚིགས་གཞན་ནམ་ཟུར་པ་ཡོད་པའི་ཕྱིར་ཏེ། ཀརྨ་ཤཱ་ཏམ་ལས། བུད་མེད་ལ་ནི་དགེ་
སློབ་མ་ཞེས་བྱ་བའི་ཚིགས་གཞན་ཡང་ཡོད་དེ། དེ་ནི་དགེ་ཚུལ་མ་ཉིད་དང་། དགེ་སློབ་
མ་ཉིད་ཀྱི་བར་སྐབས་སུ་སྦྱིན་པར་བྱ་ཞིང་དེ་སྤྱད་པའི་དུས་ནི་ལོ་གཉིས་སོ། །ཞེས་
གསུངས་པའི་ཕྱིར། རྩ་བའི་ཆོས་དྲུག་དང་རྗེས་མཐུན་གྱི་ཆོས་དྲུག་སྤངས་པའི་ཆ་ནས་
དེའི་སྡོམ་པ་བཞག་དགོས་ཏེ། དེ་ཇི་སྲིད་འཚོའི་བར་གི་སྡོམ་པ་ཡིན་ཀྱང་ལོ་གཉིས་སུ་
དྲུག་ཚན་གཉིས་པོ་དེ་ལ་གཙོ་བོར་བསླབས་པའི་དུས་ཡིན་པའི་ཕྱིར། རྒྱ་ཆེར་འགྲེལ་
ལས། དེ་སྤྱད་པའི་དུས་ནི་ལོ་གཉིས་སོ། །ལོ་གཉིས་ལས་ལྷག་ན་ཡང་དེ་ཕྱིན་ཆད་
ཉམས་པར་མི་འགྱུར་ལ། དེང་ཕྱིན་ཆད་མི་བསྲུང་བར་བྱ་བ་ཡང་མིན་ནོ་ཞེས་དང་།
ཀརྨ་ཤཱ་ཏམ་ལས། ཆོ་གའི་སྐབས་སུ་ཡང་མཁན་མོ་མིང་འདི་ཞེས་བགྱི་བས་དགེ་སློང་
མའི་དགེ་འདུན་ལས་ལོ་གཉིས་སུ་ཆོས་དྲུག་དང་རྗེས་སུ་མཐུན་པའི་ཆོས་དྲུག་ལ་
བསླབ་པའི་སྡོམ་པ་གསོལ་ཏོ། །འདི་ནི་གསོལ་བའོ། །ཞེས་གསུངས་པའི་ཕྱིར། འདིས་
གསལ་བར་བཤད་པས་བོད་ཀྱི་བློ་བཟོ་དང་མི་འདྲའོ། །  
རྩ་བའི་ཆོས་དྲུག་ཡོད་དེ། འདུལ་བ་རྒྱ་མཚོའི་སྙིང་པོ་ལས། གཅིག་པུར་(༤་བ)

ལམ་དུ་འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ། །སྐྱེས་པ་
དང་ནི་འདུག་མི་བྱ། །གཉེན་དུ་འགྱུར་བ་མི་བྱ་ཞིང་། ཁ་ན་མ་ཐོ་འཆབ་མི་བྱ། །དེ་དག་
རྩ་བའི་ཆོས་དྲུག་སྤོངས། །ཞེས་དང་། ཀརྨ་ཤཱ་ཏམ་ལས་ཀྱང་ཆོས་དྲུག་གང་ཞེ་ན། གཅིག་
པུར་ལམ་དུ་འགྲོ་བར་མི་བྱ་བ་དང་། ཆུ་བོའི་ཕ་རོལ་དུ་འགྲོ་བར་རྐྱལ་མི་བྱ་བ་དང་།
སྐྱེས་པ་ལ་རེག་པར་མི་བྱ་བ་དང་། སྐྱེས་པ་དང་འདུག་པར་མི་བྱ་བ་དང་། སྨྱན་དུ་
འགྱུར་བ་མི་བྱ་བ་དང་། ཁ་ན་མ་ཐོ་འཆབ་པར་མི་བྱ་བ་སྟེ། ཆོས་དྲུག་པོ་དེ་དག་ལ་
བསླབ་པར་བྱའོ། །ཞེས་གསུངས་པའི་ཕྱིར།
རྗེས་མཐུན་གྱི་ཆོས་དྲུག་ཡོད་དེ། འདུལ་བ་རྒྱ་མཚོའི་སྙིང་པོ་ལས། གསེར་ལ་
བཟུང་བར་མི་བྱ་ཞིང་། །འདོམས་ཀྱི་སྤུ་ནི་བྲེགས་མི་བྱ། །བྱིན་ལེན་མ་བྱས་བཟའ་མི་
བྱ། །གསོག་འཇོག་བྱས་པ་བཟའ་མི་བྱ། །རྩ་སྔོན་མི་གཙང་འདོར་མི་བྱ། །ས་ནི་རྐོ་བར་
མི་བྱ་བ། །རྗེས་མཐུན་ཆོས་ནི་རྣམ་དྲུག་སྤོངས། །ཞེས་དང་། ཀརྨ་ཤཱ་ཏམ་ལས། རྗེས་
སུ་མཐུན་པའི་ཆོས་དྲུག་གང་ཞེ་ན། གསེར་ལ་བཟུང་བར་མི་བྱ་བ་དང་། འདོམས་ཀྱི་སྤུ་
འདྲེགས་པར་མི་བྱ་བ་དང་། ས་རྐོ་བར་མི་བྱ་བ་དང་། རྩ་སྔོན་པོ་གཅོད་པར་མི་བྱ་བ་
དང་། བྱིན་ལེན་མ་བྱས་པ་བཟའ་བར་མི་བྱ་བ་དང་། གསོག་འཇོག་བྱས་པ་བཟའ་བར་
མི་བྱ་བ་སྟེ། ཞེས་གསུངས་པའི་ཕྱིར། རྗེའི་གསུང་དང་འདི་གཉིས་ཀྱི་ཚིག་ལ་ཞིབ་ཆ་
ཅིག་དགོས་སོ། ། 
དེ་ལ་དགེ་སློབ་མའི་རྒྱུད་ཀྱི་དེ་དང་དགེ་སློང་མའི་རྒྱུད་ཀྱི་དེ་གཉིས་ཡང་ཡོད།
དགེ་སློབ་མ་ཆོས་ཅན། ཁྱོད་ལ་དགེ་སློབ་མ་ཞེས་བརྗོད་པའི་རྒྱུ་མཚན་ཡོད་དེ། དགེ་
སློབ་མའི་སྐད་དོད་ལེགས་སྦྱར་ལས་ཤིཀྵ་མ་ཎཱ་ཞེས་བྱུང་བའི་ཤིཀྵ་བསླབ་པ་དང་མ་
ཎཱའི་རིང་ཆའི་མོ་རྟགས་དང་མ་ཎ་ཡིད་དམ་འཇལ་བ་འམ་ཚད་ལ་བྱས་པས་ལོ་གཉིས་

ཀྱི་བསླབ་པའི་ཡིད་ཅན་མ་ཡིན་པས་དེ་ལྟར་བརྗོད་པའི་ཕྱིར། ཀརྨ་ཤཱ་ཏམ་ལས། ཁྱོད་
ཀྱིས་(༤༡ན)དེང་ཕྱིན་ཆད་ལོ་གཉིས་སུ་ཆོས་དྲུག་དང་རྗེས་སུ་མཐུན་པའི་ཆོས་དྲུག་ལ་
བསླབ་པར་བྱའོ། །ཞེས་གསུངས་པའི་ཕྱིར། འདི་ཡང་གསར་བཤད་ཡིན་པས་བློ་དམན་
རྣམས་དགའ་བར་གྱིས། 
རང་བསྟག་པ་དགེ་སློང་གི་སྡོམ་པའི་མཚན་ཉིད་བཤད་པ། 
ལྔ་པ་དགེ་སློང་གི་སྡོམ་པའི་རྣམ་བཞག་ལ། དགེ་སློང་ལ་རབ་ཏུ་གཅེས་པའི་མདོ་
ལས། ངོ་བོ་དབྱེ་དང་སྒྲ་འཇུག་ཆེད་བྱ་བ། །བཞི་པོ་འདི་དག་ཐུབ་པས་གསུང་དུ་
གསོལ། །ཞེས་པ་ལྟར་ངོ་བོ་འམ་མཚན་ཉིད། དབྱེ་བ། ཆེད་དུ་དང་། སྒྲ་བཤད་བཞི་
ལས། དང་པོ་ནི་སྤང་བྱ་བདུན་འཁོར་བཅས་སྤོང་བའི་སོ་ཐར་གྱི་ཚུལ་ཁྲིམས་དེ། དགེ་
སློང་གི་སྡོམ་པའི་མཚན་ཉིད་དམ། ཡང་ན་ཇི་སྲིད་འཚོའི་བར་དུ་སྤང་བྱ་མཐའ་དག་
སྤོང་བའི་ཆ་ནས་བཞག་པའི་རབ་བྱུང་གི་སོ་ཐར་གྱི་སྡོམ་པ་དེ། བསྙེན་རྫོགས་ཀྱི་སྡོམ་
པའི་མཚན་ཉིད་དམ་དགེ་སློང་གི་སྡོམ་པའི་མཚན་ཉིད་ཡིན་ཏེ། དགེ་སློང་གི་སྡོམ་པ་ནི་
སྤང་བྱ་ཐམས་ཅད་སྤངས་པའི་ལྡོག་ཆ་ནས་འཇོག་དགོས་པའི་ཕྱིར་ཏེ། རྒྱ་ཆེར་འགྲེལ་
ལས། སྤོང་བ་བདུན་འཁོར་དང་བཅས་པ་ཞེས་དང་། མཛོད་འགྲེལ་ལས། ལུས་དང་
ངག་གི་ལས་སྤང་བར་བྱ་བ་ཐམས་ཅད་སྤོང་བར་ཡང་དག་པར་བླངས་པས་ནི་དགེ་སློང་
ཡིན་ནོ། །ཞེས་གསུངས་པའི་ཕྱིར་དང། དགེ་སློང་ལ་རབ་ཏུ་གཅེས་པའི་མདོ་ལས་ཀྱང་།
དགེ་སློང་རང་གི་ངོ་བོ་སྡོམ་པ་སྟེ། །རྩ་བ་བཞི་སོགས་ཉིས་བརྒྱ་ལྔ་བཅུ་གསུམ། །ཞེས་
གསུངས་པའི་ཕྱིར།

གཉིས་པ་ནི། དེ་ལ་རྟེན་གྱི་སྒོ་ནས་དབྱེ་ན་དགེ་སློང་ཕ་མའི་སྡོམ་པ་གཉིས་ཡོད།
ལུས་ངག་གི་སྤང་བྱ་ཉིས་བརྒྱ་ལྔ་བཅུ་རྩ་གསུམ་སྤོང་བའི་ཆ་ནས་བཞག་པའི་སོ་ཐར་གྱི་
སྡོམ་པ་དེ་དགེ་སློང་ཕའི་སྡོམ་པའི་མཚན་ཉིད་ཡིན་ཏེ། དེ་དག་སྤོང་བའི་སོ་ཐར་གྱི་སྡོམ་
ལྡན་གྱི་གང་ཟག་དེ་དགེ་སློང་ཕའི་མཚན་ཉིད་ཡིན་པའི་ཕྱིར། དེ་དག་སྤོང་བར་ཁས་
འཆེ་བ་བྱས་(༤༡བ)ན་ཚུར་ཤོག་གི་དེ་དང་། བཅས་པའི་ལས་དང་པོ་པའི་དེ་སོགས་ཀྱི་
སྐྱོན་འཇུག་ལ། དེ་དག་སྤོང་བའི་ཆ་ནས་བཞག་པའི་ཚུལ་ཁྲིམས་སངས་རྒྱས་སོགས་
ཐམས་ཅད་ལ་ཡོད་པའི་ཕྱིར་ཏེ། འདུལ་བ་རྒྱ་མཚོའི་སྙིང་པོ་ལས། ཕམ་པ་བཞི་དང་
ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང་། །ལྟུང་བྱེད་འབའ་ཞིག་དགུ་བཅུ་དང་། །
སོར་བཤགས་བཞི་དང་ཉེས་བྱས་ནི། །བརྒྱ་རྩ་བཅུ་གཉིས་བསྡོམ་པ་ཡིས། །ཉིས་བརྒྱ་
ལྔ་བཅུ་རྩ་གསུམ་རྣམས། །སྤོང་བར་བྱེད་པ་དགེ་སློང་ངོ༌། །ཞེས་གསུངས་པའི་ཕྱིར།
ལུས་ངག་གི་སྤང་བྱ་སུམ་བརྒྱ་དྲུག་ཅུ་རྩ་བཞི་སྤོང་བའི་ཆ་ནས་བཞག་པའི་སོ་ཐར་གྱི་
སྡོམ་པ་དེ་དགེ་སློང་མའི་སྡོམ་པའི་མཚན་ཉིད་ཡིན་ཏེ། དེ་དག་སྤོང་བའི་སོ་ཐར་གྱི་སྡོམ་
ལྡན་གྱི་བུད་མེད་དེ། དགེ་སློང་མའི་མཚན་ཉིད་ཡིན་པའི་ཕྱིར་ཏེ། འདུལ་བ་རྒྱ་མཚོའི་
སྙིང་པོ་ལས། ཕམ་བརྒྱད་ལྷག་མ་ཉི་ཤུ་དང་། །སྤངས་པའི་ལྟུང་བྱེད་སུམ་ཅུ་གསུམ། །
ལྟུང་བྱེད་འབའ་ཞིག་བརྒྱ་བརྒྱད་བཅུ། །སོ་སོར་བཤགས་པ་བཅུ་གཅིག་དང་། །ཉེས་
བྱས་བརྒྱ་དང་བཅུ་གཉིས་ཏེ། །སུམ་བརྒྱ་དྲུག་ཅུ་རྩ་བཞི་རྣམས། །སྤོངས་པར་བྱེད་པ་
དགེ་སློང་མ། །ཞེས་གསུངས་པའི་ཕྱིར། 
ཡང་དགེ་སློང་ལ་སྒྲས་བརྗོད་ཀྱི་སྒོ་ནས་དབྱེ་ན་གསུམ་དང་ལྔ་ཡང་ཡོད་དེ། མིང་གི་
དེ། རྟགས་ཙམ་འཛིན་པའི་དེ། ཡང་དག་པའི་དེ་གསུམ་ཡང་ཡོད། མིང་གི་དེ། སློང་བའི་
དེ། ཁས་འཆེ་བའི་དེ། དོན་དམ་པའི་དེ། གསོལ་བ་དང་བཞིའི་ལས་ཀྱི་དགེ་སློང་དང་

ལྔ་ཡོད་པའི་ཕྱིར། དང་པོ་གྲུབ་སྟེ། དགེ་སློང་ལ་གཅེས་པའི་མདོ་ལས། དབྱེ་ན་མིང་གི་
དགེ་སློང་གང་ཡིན་དང་། །རྟགས་ཙམ་འཛིན་དང་ཡང་དག་དགེ་སློང་སྟེ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། ལུང་ལས། དགེ་སློང་ནི་རྣམ་པ་ལྔ་སྟེ། མིང་གི་དགེ་སློང་
དང་། སློང་བའི་དགེ་སློང་དང་། ཁས་འཆེ་བའི་དགེ་སློང་དང་། དོན་དམ་པའི་དགེ་སློང་
དང་། (༤༢ན)གསོལ་བ་དང་བཞིའི་ལས་ཀྱི་དགེ་སློང་དང་ཞེས་གསུངས་པའི་ཕྱིར།
གསུམ་པ་གང་གི་ཆེད་དུ་བྱ་བ་ཡོད་དེ། ཚུལ་ཁྲིམས་རྣམ་པར་དག་པར་བྱ་བའི་
ཆེད་ཡིན་པའི་ཕྱིར་ཏེ། དགེ་སློང་ལ་གཅེས་པའི་མདོ་ལས། ཆེད་དུ་བྱ་བ་རྣམ་དག་ཚུལ་
ཁྲིམས་ཏེ། ཞེས་གསུངས་པའི་ཕྱིར།
ཆུ བཞི་པ་སྒྲ་བཤད་ཡོད་དེ། དགེ་སློང་གི་སྒྲ་བཤད་དང་། བསྙེན་རྫོགས་ཀྱི་སྒྲ་བཤད་
གཉིས་ཡོད་པའི་ཕྱིར། བསྙེན་རྫོགས་ཀྱི་སྒྲ་བཤད་ཡོད་དེ། དེའི་སྐད་དོད་ཨུ་བ་སམ་
པན་ཞེས་པའི་སམ་པནྣཱ་ནི་ཡང་དག་པར་སོང་བས་ན་རྫོགས་པ་སྟེ། མྱང་འདས་དང་།
ཨུ་པ་ནི་ཉེ་བ་འམ་བསྙེན་པ་སྟེ། མྱང་འདས་ལ་ཉེ་བའི་དགེ་སློང་གི་དངོས་པོ་ཞེས་
བཤད་རིགས་པའི་ཕྱིར་ཏེ། ཊིཀྐ་ལྟར་རོ། 
དགེ་སློང་གི་སྒྲ་བཤད་ཡོད་དེ། དེའི་སྐད་དོད་བྷི་ཀྵུ་ལ་ཡི་གེ་བྲི་བསྣན་གྱིས་བཤད་
ན། ལུས་ངག་གི་ཉེས་པའི་རྣམ་པ་ཟད་པས་ན་དགེ་སློང་དང་། དགེ་བ་སློང་བས་ན་དགེ་
སློང་དང་། ཟས་བསོད་སྙོམས་སློང་བས་ན་དགེ་སློང་དང་། སྒོ་གསུམ་ཞི་བར་གནས་
པས་ན་དགེ་སློང་དང་། ལུས་ངག་གི་ལམ་བཟང་པོ་ལ་ཞུགས་པས་ན་དགེ་སློང་དང་།
ལོག་འཚོ་སྤངས་ཤིང་བསོད་སྙོམས་ཀྱིས་ལེགས་པར་འཚོ་བས་ན་དགེ་སློང་དང་། ཡོ་
བྱད་ཀུན་འཛིན་གྱིས་ཆགས་པ་སྤངས་པས་ན་དགེ་སློང་དང་། སྒོ་གསུམ་གྱི་སྤྱོད་པ་
བཟང་བས་ཡིད་དུ་འོངས་པས་ན་དགེ་སློང་ཞེས་བརྗོད་པའི་ཕྱིར། ཁྱད་པར་དང་པོ་ལྔ་

གྲུབ་སྟེ། དགེ་སློང་ལ་གཅེས་པའི་མདོ་ལས། སྒྲ་འཇུག་རྣམ་པར་ཟད་ཕྱིར་དང་། །དགེ་
བ་སློང་དང་ཟས་སློང་དང་། །ཞི་བར་གནས་དང་ལམ་ཞུགས་དང་། །ཞེས་གསུངས་པའི་
ཕྱིར། དགེ་སློང་གི་སྐད་དོད་བིཀྵུ་ནི་སྤྲང་པོ་དང་སློང་བ་ལ་འཇུག་ཀྱང་ལོ་ཙྪ་བ་ཆེན་པོ་
རྣམས་ཀྱིས་དགེ་བླ་ཐབས་སུ་སྒྲ་བཤད་ལ་བརྟེན་ནས་བསྣན་ཅིང་དགེ་སློང་དུ་བསྒྱུར་
རོ། །ཡི་གེ་བི་བསྣན་གྱི་(༤༢བ)ངེས་ཚིག་གིས་བཤད་ན། བྷི་དྷ་རྣམ་པ་ཀྵ་ཡ་ཟད་པ་སྟེ།
ཀཱ་ཡ་ཝ་ཀ་གསུང་སཔྟ་དུརྴ་ལ་བྷི་དྷ་ཀྵ་ཡ་ཎེ་བྷི་ཀྵ་ཞེས་པ་ལྟ་བུར་བཤད་དགོས་ཏེ།
བར་པ་གཉིས་སླ། བྷི་བི་དང་ཀ་ཧ་བྱས་ཏེ་བི་ཧ་ར་ཎ་གནས་པ་དང་། ཥ་ཤ་བྱས་ཏེ་ཤ་
མ་ཞི་བ་སྟེ་ཞི་གནས་དང༌། ཡང་ཀ་ཊ་བྱས་ཏེ་ཨ་བི་ཥྚ་ཞུགས་དང༌། ཥུ་སུ་བྱས་ཏེ་སུ་
མརྒ་ལམ་བཟང་པོར་བསྒྱུར་ཆོག་པ་ལྟ་བུ་སྔ་མའི་ངག་སྒྲོས་བྲིས་ལ་གཞན་ཡང་དུ་མ་
སྤྲོས་ཆོག་གོ ཁྱད་པར་ཕྱི་མ་གསུམ་གྲུབ་སྟེ། མདོ་དེ་ཉིད་ལས། ལེགས་པར་འཚོ་དང་
ཆགས་སྤངས་དང༌། །ཡིད་འོང་ཕྱིར་ན་དགེ་སློང་ཡིན། །ཞེས་གསུངས་པའི་ཕྱིར། ཆ
པའི་ཕྱིར། དེར་ཐལ། གུང་མ་བསྟན་མ་ཡིན་པའི་ཕྱིར། ཁྱབ་སྟེ། མཛོད་ལས།
སྦྱིན་ལུང་དུ་མ་བསྟ སོ་ཐར་སྡོམ་པ་སྐྱེ་བའི་རྟེན་བཤད་པ།
ཆོས་ཅན། ལྷ་ནཅིག་འབུཁ་ཞིའང་འཡི་འོ།། ལུས་སུ་མཚོན་བའི
དྲུག་པ་ལ་སྐྱེ་བའི་རྟེན་དང་། སྐྱེ་ཚུལ་གཉིས་ལས། དང་པོ་ནི། སོ་ཐར་སྡོམ་པ་སྐྱེ་
བའི་རྟེན་ཡོད་དེ། སོ་ཐར་གྱི་རིགས་བརྒྱད་པོ་སྐྱེ་བའི་རྟེན་སྒྲ་མི་སྙན་པ་མ་གཏོགས་
པའི་གླིང་གསུམ་གང་རུང་གི་མི་ཅིག་དགོས་ལ། དེའི་མི་ཡིན་ཀྱང་ཟ་མ་མ་ནིང་གང་རུང་
མ་ཡིན་པའི་སྐྱེས་པ་དང་བུད་མེད་མཚན་དོན་བྱེད་ནུས་པ་དང་ལྡན་པ་ཅིག་དགོས་པའི་
ཕྱིར། མཛོད་ལས། ཟ་མ་མ་ནིང་སྒྲ་མི་སྙན། །མཚན་གཉིས་མ་གཏོགས་མི་རྣམས་ལ། །
ཞེས་དང་། འདུལ་བ་རྒྱ་མཚོའི་སྙིང་པོ་ལས། དེ་ལྟར་སོ་ཐར་རིགས་བརྒྱད་པོ། །སྒྲ་མི་

སྙན་པ་མ་གཏོགས་པའི། །གླིང་གསུམ་སྐྱེས་པ་བུད་མེད་ཀྱི། །རྟེན་ལ་སྐྱེ་ཡི་ཟ་མ་
དང་། །མ་ནིང་མཚན་གཉིས་སོགས་ལ་མིན། །ཞེས་དང་། ལུང་ཞུ་བ་ལས། མི་མ་ཡིན་
པའི་འགྲོ་བ་དང་བྱང་གི་སྒྲ་མི་སྙན་པ་ནི་སྡོམ་པའི་ཞིང་ཉིད་མ་ཡིན་ནོ། །མཚན་ལན་
གསུམ་འགྱུར་བ་ཡང་མ་ཡིན་ནོ། །ཞེས་གསུངས་པའི་ཕྱིར།  
འདི་ནི་སོ་ཐར་གྱི་སྡོམ་པ་སྐྱེ་རུང་རྟེན་དུ་སྤྱིར་རུང་ཡང་དར་ཆོག་ཉེས་མེད་ཕུན་
ཚོགས་ཀྱི་རིགས་བརྒྱད་ཀྱི་རྟེན་ཁྱད་པར་བ་རེ་དགོས་ཏེ། བསྙེན་གནས་སོགས་བརྒྱད་
ཀ་ལ། སྐྱབས་འགྲོ་དགོས་ཞིང་། རབ་བྱུང་དང་དགེ་ཚུལ་ལ་ལོ་བདུན་དང་། དགེ་སློབ་
(༤༣ན)མ་ལ་ཁྱིམ་སོ་བཟུང་སྟེ་གྲོང་པའི་ཆོས་སྤྱད་ན་བཅུ་དང་། གཞོན་ནུ་མ་སྟེ་གྲོང་
བའི་ཆོས་མ་བཟུང་ན་ལོ་བཅོ་བརྒྱད་ལོན་དགོས་ཤིང་། དགེ་སློང་མར་སྒྲུབ་པ་ལ་ཁྱིམ་
བཟུང་ན་ལོ་བཅུ་གཉིས་དང་། མ་བཟུང་ན་ལོ་ཉི་ཤུ་དགོས་ཤིང་། དགེ་སློང་ཕར་བསྒྲུབ་
ན་ཤོལ་བཅས་དང་ལོ་ངོ་ཚུན་ཀྱི་ལོ་ཉི་ཤུ་ལོན་དགོས་པའི་ཕྱིར། 
བཤད་རིགས་ལ སོ་ཐར་སྡོམ་པའི་རྒྱུ་རྐྱེན་དང་འབྲས་བུ་བཞི་པོ་
དགེ་སློང་གི་སྒྲ་བཤད་ཡོ་གང་ཡིན་བཤད་པ། 
གཉིས་པ་ནི། སོ་ཐར་གྱི་སྡོམ་པ་ཆོས་ཅན། བྱེ་སྨྲ་དང་ཐལ་འགྱུར་བ་ལྟར་ན་རྒྱུ་
རྐྱེན་ལས་སྐྱེ་ཚུལ་ཡོད་དེ། མཛོད་ལས། བྱེད་རྒྱུ་ལྷན་ཅིག་འབྱུང་བ་དང་། །སྐལ་མཉམ་
མཚུངས་པར་ལྡན་པ་དང་། །ཀུན་ཏུ་འགྲོ་དང་རྣམ་སྨིན་ཏེ། །རྒྱུ་ནི་རྣམ་པ་དྲུག་ཏུ་
འདོད། །ཅེས་པ་ལྟར། རྒྱུ་དྲུག་གི་ལྷན་ཅིག་འབྱུང་བའི་རྒྱུ་དང་སྐལ་མཉམ་གྱི་རྒྱུ་དང་
བྱེད་རྒྱུ་གསུམ་ལས་སྐྱེ་ཡང་མཚུངས་ལྡན་དང་ཀུན་འགྲོ་དང་རྣམ་སྨིན་གྱི་རྒྱུ་གསུམ་ལས་

མི་སྐྱེ། མཛོད་ལས། རྐྱེན་ནི་བཞི་པོ་དག་ཏུ་གསུངས། །ཞེས་པ་ལྟར་རྐྱེན་བཞིའི་རྒྱུ་རྐྱེན་
དང་བདག་རྐྱེན་གཉིས་ལས་སྐྱེ་ཡང་དམིགས་རྐྱེན་དང་དེ་མ་ཐག་རྐྱེན་ལས་མི་སྐྱེ་བར་
བྱེ་སྨྲས་འདོད་ཅིང་། ཐལ་འགྱུར་བས་དེ་མ་ཐག་རྐྱེན་ལས་ཀྱང་སྐྱེ་བར་འདོད་པའི་ཕྱིར།
དེ་ཆོས་ཅན། མཚུངས་ལྡན་གྱི་རྒྱུ་ལས་མི་སྐྱེ་སྟེ། རྟེན་མཚུངས་པའི་སེམས་དང་སེམས་
བྱུང་ཁོ་ན་མཚུངས་ལྡན་གྱི་རྒྱུ་ལས་སྐྱེ་བ་གང་ཞིག ཁྱོད་གཟུགས་ཡིན་པའི་ཕྱིར། དང་
པོ་གྲུབ་སྟེ། མཛོད་ལས། མཚུངས་ལྡན་རྒྱུ་ནི་སེམས་དག་དང་། །སེམས་བྱུང་རྟེན་
མཚུངས་ཅན་རྣམས་སོ། །ཞེས་གསུངས་པའི་ཕྱིར།
@ དེ་ཆོས་ཅན། ཀུན་འགྲོའི་རྒྱུ་ལས་མི་སྐྱེ་སྟེ། ཉོན་མོངས་ཅན་ཁོ་ན་ཀུན་འགྲོའི་རྒྱུ་
ལས་སྐྱེ་བ་གང་ཞིག །ཁྱོད་དགེ་བ་ཡིན་པའི་ཕྱིར། དང་པོ་གྲུབ་སྟེ། མཛོད་ལས། ཀུན་
འགྲོ་ཞེས་བྱ་ཉོན་མོངས་ཅན། །རྣམས་ཀྱི་རང་ས་ཀུན་འགྲོ་ལྔ། །ཞེས་གསུངས་པའི་ཕྱིར།
དེ་ཆོས་ཅན། རྣམ་སྨིན་(༤༣བ)གྱི་རྒྱུ་ལས་མི་སྐྱེ་སྟེ། རྣམ་སྨིན་གྱི་འབྲས་བུ་མ་ཡིན་
པའི་ཕྱིར། དེར་ཐལ། ལུང་མ་བསྟན་མ་ཡིན་པའི་ཕྱིར། ཁྱབ་སྟེ། མཛོད་ལས། རྣམ་
སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར།
དེ་ཆོས་ཅན། ལྷན་ཅིག་འབྱུང་བའི་རྒྱུ་ལས་སྐྱེ་སྟེ། རང་འདུས་བྱས་སུ་མཚོན་པའི་
སྐྱེ་འཇིག་གནས་གསུམ་ལས་སྐྱེ་བའི་ཕྱིར། 
དེ་ཆོས་ཅན། སྐལ་མཉམ་གྱི་རྒྱུ་ལས་སྐྱེ་སྟེ། རང་དང་རིགས་གཅིག་པའི་དགེ་བ་
སྔ་མ་ལས་སྐྱེ་བའི་ཕྱིར། 
དེ་ཆོས་ཅན། བྱེད་རྒྱུ་ལས་སྐྱེ་སྟེ། རང་ལས་གཞན་པའི་འདུས་བྱས་ཀྱི་ཆོས་ལས་
སྐྱེ་བའི་ཕྱིར་ཏེ། རང་རྒྱུ་འབྱུང་བ་ལས་ཀྱང་སྐྱེ། རྣམ་པར་རིག་བྱེད་ཀྱི་སྒྲ་ལས་ཀྱང་སྐྱེ།
ཀུན་སློང་གི་ཤེས་པ་ལས་ཀྱང་སྐྱེ་བའི་ཕྱིར། དང་པོ་གྲུབ་སྟེ། ཁྱོད་འབྱུང་གྱུར་ཡིན་པའི་

ཕྱིར། གཉིས་པ་གྲུབ་སྟེ། མཁན་སློབ་ཀྱི་ངག་ལས་སྐྱེས་པའི་ཕྱིར། གསུམ་པ་གྲུབ་སྟེ།
རྒྱུའི་ཀུན་སློང་གི་ཤེས་པ་ལས་ཀྱང་སྐྱེ། དུས་ཀྱི་ཀུན་སློང་གི་ཤེས་པ་ལས་ཀྱང་སྐྱེ་བའི་
ཕྱིར། དང་པོ་གྲུབ་སྟེ། ངེས་པ་ལྔ་བྲལ་གྱི་སྡོམ་པ་ལེན་འདོད་དང་། ཐོབ་ཤེས་དང་།
ངེས་འབྱུང་གི་བསམ་པ་རྣམས་དགོས་པའི་ཕྱིར། གཉིས་པ་གྲུབ་སྟེ། སྡོམ་པ་སྐྱེ་བ་དང་
དུས་མཉམ་པའི་དགེ་སེམས་ཅིག་ལས་སྐྱེ་བའི་ཕྱིར། རྐྱེན་བཞིའི་ངོ་བོ་ཡོད་དེ། མཛོད་
ལས་བཤད་པའི་རྒྱུ་ཕྱི་མ་ལྔ་པོ་རྒྱུ་རྐྱེན་དང་། དགྲ་བཅོམ་པའི་རྒྱུད་ཀྱི་ཐ་མའི་ཤེས་པ་མ་
ཡིན་པའི་སེམས་དང་སེམས་བྱུང་རྣམས་ནི་དེ་མ་ཐག་རྐྱེན་དང་། ཆོས་ཐམས་ཅད་དམིགས་
རྐྱེན་དང༌། བྱེད་རྒྱུ་ནི་དག་རྐྱེན་དུ་འཇོག་པའི་ཕྱིར་ཏེ། མཛོད་ལས། རྒྱུ་ཞེས་བྱ་བ་རྒྱུ་ལྔ་
ཡིན། །སེམས་དང་སེམས་བྱུང་སྐྱེས་པ་རྣམས། །ཐ་མ་མིན་མཚུངས་དེ་མ་ཐག །དམིགས་
པ་ཆོས་རྣམས་ཐམས་ཅད་དོ། །བྱེད་རྒྱུ་ཞེས་བྱ་བ་བདག་པོར་བཤད། །ཅེས་གསུངས་
པའི་ཕྱིར། དེ་ཆོས་ཅན། དམིགས་རྐྱེན་ལས་མི་སྐྱེ་སྟེ། དམིགས་རྐྱེན་ལས་སྐྱེ་བ་ལ་ཞེས་
པ་ཅིག་(༤༤ན)དགོས། ཁྱོད་གཟུགས་ཡིན་པའི་ཕྱིར། དེ་ཆོས་ཅན། བྱེ་སྨྲ་དང་མཛོད་
ལྟར་ན་དེ་མ་ཐག་རྐྱེན་ལས་མི་སྐྱེ་སྟེ། གཟུགས་ཡིན་པའི་ཕྱིར། ཐལ་འགྱུར་བ་དང་
ཉན་ཐོས་སྡེ་པ་ཁ་ཅིག་ལྟར་ན་དེ་ཉིད་དེ་མ་ཐག་རྐྱེན་ལས་ཀྱང་སྐྱེ་བ་ཡིན་ཏེ། དེ་དག་གི་
རྒྱུ་འགག་མ་ཐག་པ་དེ་འབྲས་བུ་དེའི་དེ་མ་ཐག་རྐྱེན་དུ་འདོད་པའི་ཕྱིར། དེར་ཐལ།
དེའི་རྒྱུ་མཚན་གྱིས་ས་བོན་འགག་མ་ཐག་པ་མྱུ་གུའི་དེ་མ་ཐག་རྐྱེན་དུ་བཤད་པའི་ཕྱིར།
རྩ་ཤེའི་རྣམ་བཤད་རིག་པའི་རྒྱ་མཚོ་ལས། རྒྱུ་འགག་མ་ཐག་པ་ནི་འབྲས་བུ་སྐྱེ་བའི་དེ་
མ་ཐག་རྐྱེན་ཡིན་ཏེ། དཔེར་ན་ས་བོན་འགག་མ་ཐག་པ་མྱུ་གུའི་མཚུངས་པ་དེ་མ་ཐག་
རྐྱེན་ཡིན་པ་བཞིན་ནོ། །འཇུག་འགྲེལ་ལས། ས་བོན་འགག་མ་ཐག་པ་མྱུ་གུའི་མཚུངས་
པ་དེ་མ་ཐག་རྐྱེན་ཡིན་པ་ལྟ་བུའོ། །ཞེས་གསུངས་ཞིང་། ཚིགས་གསལ་ལས་ཀྱང་། དེ་

མ་ཐག་རྐྱེན་འགོག་པའི་སྐབས་སུ་མྱུ་གུའི་མཚུངས་པ་དེ་མ་ཐག་རྐྱེན་བཀག་ལ་སངས་
རྒྱས་བསྐྱངས་ཀྱིས་ཀྱང་དེ་བཞིན་དུ་བཞེད་པས། འདི་ནི་གཟུགས་ལ་ཡང་མཚུངས་པ་
དེ་མ་ཐག་པའི་རྐྱེན་འདོད་པའི་ལུགས་སོ། །ཞེས་གསུངས་པའི་ཕྱིར། དེ་ཆོས་ཅན། རྒྱུ་
རྐྱེན་ལས་སྐྱེ་སྟེ། ལྷན་ཅིག་འབྱུང་བའི་རྒྱུ་དང་སྐལ་མཉམ་གྱི་རྒྱུ་ལས་སྐྱེ་བའི་ཕྱིར། དེ་
ཆོས་ཅན། བདག་རྐྱེན་ལས་སྐྱེ་སྟེ། བྱེད་རྒྱུ་ལས་སྐྱེ་བའི་ཕྱིར། འབྲས་བུ་ལྔའི་ནང་ནས་
བྲལ་འབྲས་མ་ཡིན་ཏེ། འདུས་བྱས་ཡིན་པའི་ཕྱིར། རྣམ་སྨིན་གྱི་འབྲས་བུ་མ་ཡིན་ཏེ།
དགེ་བ་ཡིན་པའི་ཕྱིར། གྲུབ་མཐའ་གོང་སྐབས་ཞིབ་ཆ་གྱིས། བདག་འབྲས་ཡིན་ཏེ།
བྱེད་རྒྱུ་ལས་སྐྱེས་པའི་ཕྱིར། སྐྱེས་བུ་བྱེད་པའི་འབྲས་བུ་ཡིན་ཏེ། ལྷན་ཅིག་འབྱུང་བའི་
རྒྱུ་ལས་སྐྱེས་པའི་ཕྱིར། རྒྱུ་མཐུན་གྱི་འབྲས་བུ་ཡིན་ཏེ། སྐལ་མཉམ་གྱི་རྒྱུ་ལས་སྐྱེས་
པའི་ཕྱིར། དེ་སྤོང་བའི་སེམས་པ་ས་བོན་དང་བཅས་པར་(༤༤བ)འདོད་པའི་མདོ་སེམས་
རང་རྒྱུད་པ་ལྟར་ན། དེ་དམིགས་རྐྱེན་ལས་སྐྱེ་སྟེ། སྐྱེ་བའི་ཚེ་སྤོང་བའི་སེམས་པ་མངོན་
གྱུར་པར་སྐྱེ་བའི་ཕྱིར། དེས་ནི་མཚུངས་པ་དེ་མ་ཐག་རྐྱེན་ལས་ཀྱང་སྐྱེ་བར་གྲུབ་པའི་
འབྲས་བུ་དང་རྒྱུ་ལའང་ཞིབ་ཆ་གྱིས་ཤིག །གཞན་ཡང་། མཛོད་འགྲེལ་ལས། སྡོམ་པ་
སེམས་ཅན་ཐམས་ཅད་ལས། ཐོབ་ལ་ཞེས་གསུངས་པ་ལྟར་སེམས་ཅན་ལ་ལྟོས་པའི་
སྤོང་སེམས་སྐྱེ་ཚུལ་དྲིན་ལན་བསབ་པའི་མདོ་ལྟར་འགྲེལ་བཤད་སོ་སོས་བཤད་ཚུལ་
ཅུང་ཟད་བཀོད་ན། སྡོམ་པ་སེམས་ཅན་ཐམས་ཅད་ལས་ཐོབ་པ་མི་འཐད་པར་ཐལ།
སྡོམ་ལྡན་དེས་སྲོག་གཅོད་མི་ནུས་པའི་སེམས་ཅན་ཡོད་པའི་ཕྱིར། ཁྱབ་སྟེ། སྲོག་གཅོད་
མི་ནུས་པ་ལས་སྲོག་གཅོད་པའི་སེམས་བསྲུང་ན་རྟག་པ་འམ་ཤེས་བྱ་ཐམས་ཅད་ལ་
སེམས་དེ་བསྲུང་དགོས་པར་འགྱུར་ཞེས་པའི་རྩོད་ཚུལ། རང་འགྲེལ་ལས། ཇི་ལྟར་ན་
མི་ནུས་པ་དག་ལས་སྡོམ་པ་ཐོབ་ཅེ་ན། ཞེས་གསུངས། དེ་ལ་སློབ་དཔོན་དབྱིག་གཉེན་

གྱི་གསུང་ན་རེ། སོ་ཐར་གྱི་སྡོམ་པ་ཆོས་ཅན། སྲུང་ཡུལ་སེམས་ཅན་ཐམས་ཅད་ལས་ཐོབ་
པར་ཐལ། སེམས་ཅན་ཐམས་ཅད་ཀྱི་སྲོག་ལ་མི་གནོད་པའི་བསམ་པས་བླངས་པའི་
སྡོམ་པ་ཡིན་པའི་ཕྱིར། རྒྱལ་སྲས་མ་ལས། འདི་ལ་སློབ་དཔོན་གྱིས་ལན་དུ་སེམས་
ཅན་ཐམས་ཅད་ཀྱི་སྲོག་ལ་མི་གནོད་པའི་བསམ་པས་བླངས་པའི་ཕྱིར་རོ། །ཞེས་གསུངས་
པའི་ཕྱིར། རྟགས་གྲུབ་སྟེ། སོ་ཐར་གྱི་སྡོམ་པ་ཡིན་པའི་ཕྱིར། ཁྱབ་སྟེ། དེ་ཐམས་ཅད་
ངེས་པ་ལྔ་བྲལ་གྱི་སེམས་ལས་ཐོབ་དགོས་པའི་ཕྱིར། རང་འགྲེལ་ལས། ངེས་པ་ལྔ་པོ་
སེམས་ཅན་དང་། ཡན་ལག་དང་། ཡུལ་དང་། དུས་དང་། ཚེ་ངེས་པ་མི་བྱེད་ན་སོ་
སོར་ཐར་པའི་སྡོམ་པ་འཐོབ་སྟེ། ཞེས་གསུངས་པའི་ཕྱིར། དེའི་ལན་དུ་བྱེ་སྨྲ་ན་རེ། ཁྱོད་
རང་ལུགས་ཀྱི་སོ་ཐར་གྱི་སྡོམ་པ་འཕེལ་འགྲིབ་ཏུ་ཐལ་ལོ། 
དེ་ནུས་པ་ཁོ་ན་ལས་ཐོབ་པའི་ཕྱིར། རྟགས་ཁས། ཁྱབ་སྟེ། མི་ནུས་པའི་ལྷ་
སོགས་ཀྱང་ནུས་པའི་སེམས་ཅན་དུ་སྐྱེ་བ་ཡོད་པའི་ཕྱིར། རྩ་བར་འདོད་ན། འཐོབ་གཏོང་
གི་རྒྱུ་ལ་མ་ལྟོས་པར་སོ་ཐར་སྡོམ་པ་འཐོབ་པ་དང་གཏོང་བར་ཐལ་ལོ། །རང་འགྲེལ་
ལས། བྱེ་བྲག་ཏུ་སྨྲ་བ་ན་རེ། ནས། དེ་ལྟར་ན་འཐོབ་པ་དང་གཏོང་བའི་རྒྱུ་དག་མེད་
པར་ཡང་སྡོམ་པ་འཐོབ་པ་དང་གཏོང་བར་འགྱུར་རོ་ཞེས་ཟེར་ཞེས་གསུངས་པའི་ཕྱིར།
འདི་ལ་སློབ་དཔོན་ན་རེ། ནུས་པ་ཁོ་ན་ལས་སྡོམ་པ་ཐོབ་ཀྱང་ཆེ་ཆུང་མི་འགྱུར་
བར་ཐལ། སྔོན་མེད་པའི་རྩ་སྐྱེས་ཀྱང་དགེ་སློང་གི་སྡོམ་པ་ཆེ་ཆུང་མི་འགྱུར་བའི་ཕྱིར་
ཏེ། རང་འགྲེལ་ལས། དེ་ལྟར་ན་མི་འགྱུར་ཏེ། ཇི་ལྟར་སྔོན་མེད་པའི་རྩ་སྐྱེས་སམ་
སོགས་བྱུང་། ཡང་ཁོ་ན་རེ། སངས་རྒྱས་ཕྱི་མ་རྣམས་ཀྱི་སྲོག་གཅོད་སྤོངས་པའི་ཚུལ་
ཁྲིམས་གྲངས་ཉུང་བར་ཐལ། སྡོམ་པ་སེམས་ཅན་ཐམས་ཅད་ལས་ཐོབ་པ་དེའི་ཕྱིར།
ཁྱབ་སྟེ། སྲུང་ཡུལ་གྱི་སེམས་ཅན་སྔར་སངས་རྒྱས་ཏེ་མྱ་ངན་ལས་འདས་པ་ཐམས་ཅད་

ལས་དེ་དག་གི་སྡོམ་པ་མ་ཐོབ་པའི་ཕྱིར། ཞེས་ཟེར་ན། སློབ་དཔོན་ན་རེ། ཚུལ་ཁྲིམས་
ལ་གྲངས་མང་ཉུང་མི་འོང་བར་ཐལ། སངས་རྒྱས་ཐམས་ཅད་ཀྱི་སྡོམ་པ་སེམས་ཅན་ཐམས་
ཅད་ལས་ཐོབ་པར་འདྲ་བའི་ཕྱིར། དེར་ཐལ། སངས་རྒྱས་ཟིན་པ་དེ་དག་དང་རྒྱུད་
གཅིག་པའི་སེམས་ཅན་ཡོད་ན། སངས་རྒྱས་ཕྱི་མས་སེམས་ཅན་དེ་དག་ལས་ཀྱང་ཐོབ་
པ་ཡིན་པའི་ཕྱིར་ཏེ། རང་འགྲེལ་ལས། དེ་ལྟར་ན་འོ་ན་ནི་སྔོན་གྱི་སེམས་ཅན་སངས་
རྒྱས་སུ་གྱུར་ནས། ཞེས་པ་ནས། ཚུལ་ཁྲིམས་ཉུང་བར་མི་འགྱུར་རམ་ཞེ་ན་ཐམས་ཅད་
ཀྱིས་སེམས་ཅན་ཐམས་ཅད་ལས་ཐོབ་པའི་ཕྱིར། གལ་ཏེ་དེ་དག་ཀྱང་ཡོད་ན་ནི་དེ་
རྣམས་ཀྱིས་དེ་དག་ལས་ཀྱང་འཐོབ་པར་འགྱུར་རོ། །ཞེས་གསུངས་པའི་ཕྱིར་(༤༥བ)དེ་
ལྟ་བུ་ཡང་མུ་གསུམ་སོགས་བཤད་པ་ལྟར་ཤེས་པར་བྱ་རྒྱུ་མང་པོ་ཡོད་དོ། །
བདུན་པ་ལྡན་ཚུལ་ལ་ངོ་བོ་གཅིག་ཐ་དད་ཀྱི་ལྡན་ཚུལ་དང་། དུས་ཇི་སྲིད་ཀྱི་ལྡན་
ཚུལ་གཉིས། དང་པོ་ནི། སྡོམ་གསུམ་ངོ་བོ་གཅིག་དང་ཐ་དད་ཀྱི་ལྡན་ཚུལ་གཉིས་ཡོད་
དེ། དགེ་བསྙེན་དགེ་ཚུལ་དགེ་སློང་གི་སྡོམ་པ་གསུམ་གྱི་གཅིག་དང་ཐ་དད་ཀྱི་ལྡན་ཚུལ་
དང་། སྔགས་བྱང་སེམས་སོ་ཐར་གྱི་སྡོམ་པ་གསུམ་གྱི་གཅིག་དང་དེ་ཐ་དད་པའི་ལྡན་
ཚུལ་གཉིས་ཡོད་པའི་ཕྱིར། དང་པོ་ལ་གཉིས་ཡོད་དེ། གཟུགས་ཅན་དུ་འདོད་པའི་ལྡན་
ཚུལ་དང༌། སེམས་པར་འདོད་པའི་ལྡན་ཚུལ་གཉིས་ཡོད་པའི་ཕྱིར། དང་པོ་ཡོད་དེ། དེ་
གསུམ་རིམས་མནོས་ཀྱི་དགེ་སློང་གི་རྒྱུད་ལ་དགེ་བསྙེན་དགེ་ཚུལ་དགེ་སློང་གི་སྡོམ་པ་
གསུམ་རྫས་ཐ་དད་དུ་གནས་པའི་ཕྱིར། དེར་ཐལ། དེ་གསུམ་རིམས་མནོས་ཀྱིས་དགེ་
སློང་གི་རྒྱུད་ལ་དེ་གསུམ་གྱི་སྲོག་གཅོད་པ་སྤོང་བ་ལྟ་བུ་ཡན་ལག་རེ་རེ་ལའང་རྫས་ཐ་
དད་པ་གསུམ་ཡོད་པའི་ཕྱིར། དེར་ཐལ། ཀུན་སློང་སྤངས་བྱ་འདི་སྤོང་སྙམ་པ་དང་། ཆོ་
ག་ཐ་དད་པའི་དབང་གིས་གྲུབ་དུས་གནས་དུས་སོགས་ཐ་དད་ཡིན་པའི་ཕྱིར། དཔེར་

ན་བཟོ་མཁས་པའི་གསེར་གྱི་རྒྱན་དུ་མ་བཞིན་ནོ། །
ཐུབ་དགོངས་ལས། ཇི་ལྟར་ཐ་དད་ཅེ་ན། རང་གི་མཚན་ཉིད་དང་། དང་པོའི་རྒྱུ་ཐ་
དད་པ་ལས་ཏེ། ཕྱི་རོལ་གྱི་ལྷན་ཅིག་བྱེད་པའི་ཁྱད་པར་དང་། ནང་གི་ལྷག་པའི་བསམ་
པ་ཕུལ་དུ་བྱུང་བ་བསགས་པ་དང་། སེམས་པའི་ཁྱད་པར་ལས་གོང་མ་གོང་མའི་སྤོང་བ་
རྣམས་སྐྱེས་པའི་ཕྱིར། བཟོ་བོ་མཁས་པས་བྱས་པའི་རིགས་མཚུངས་པའི་རྒྱན་བཞིན་
ནོ། །ཞེས་དང་། མཛོད་ལས། ཐ་དད་ཅེས་པ་རྩ་འགྲེལ་གྱིས་གྲུབ་པའི་ཕྱིར། དེ་གསུམ་
གྱི་ཐོབ་གཏོང་ཐ་དད་ཡིན་ཏེ། ཐོབ་དུས་སྔ་ཕྱི་ཐ་དད་པས་གཅིག་ལྡན་དང་གཉིས་ལྡན་
དང་གསུམ་ལྡན་རིམས་གྱིས་ཐོབ་ལ། གཏོང་ན་དགེ་སློང་གི་སྡོམ་(༤༦ན)པ་ཕུལ་ལ་དགེ་
ཚུལ་དང་དགེ་བསྙེན་དུ་གནས་པ་དག་ཡོད་པའི་ཕྱིར་ཏེ། དཔེར་ན་ལག་གི་གསེར་གྱི་པ་
ཎ་གསུམ་གྱི་གཅིག་བཞག་ལ་གཞན་གཉིས་གནས་པ་ལྟ་བུ་ཡིན་པའི་ཕྱིར་ཏེ། ཐུབ་
དགོངས་ལས། གང་གིས་སྡོམ་པ་ཕྱི་མ་ཡོངས་སུ་བཏང་ནའང་སྡོམ་པ་སྔ་མ་མི་ལྡོག་སྟེ།
སྐྱབས་སུ་འགྲོ་བ་ཡོད་པའི་ཕྱིར་དང༌། སྡོམ་པ་རྣམས་ཐ་དད་པའི་ཕྱིར་རོ། །ཞེས་དང་།
མཛོད་འགྲེལ་ལས། དེ་ལྟ་མིན་ན་གཉིས་ཀ་དེར་འདུས་པའི་ཕྱིར་ནས། དེ་ལྟ་བས་ན་
སྡོམ་པ་དེ་དག་ནི་ཐ་དད་པ་ཁོ་ནའོ། །ཞེས་གསུངས་པའི་ཕྱིར། དེས་ན་སྡོམ་པ་གཟུགས་
ཅན་དང་སེམས་པར་འདོད་པ་གང་ཡིན་ཀྱང་དེ་ཙམ་ལ་ཁྱད་པར་མེད་དེ། མཛོད་འགྲེལ་
གྱི་དེ་གཟུགས་ཅན་གྱི་ལུགས་དང་། ཐུབ་དགོངས་ཀྱི་སེམས་པ་ཡིན་པའི་ལྡན་ཚུལ་ཡིན་
པའི་ཕྱིར། རིགས་པ་འདི་ཉམས་ཚུལ་ལ་སྦྱོར་མི་རུང་ཚུལ་འོག་ཏུ་འཆད་དོ། །དེ་དག་སྔ་
ཕྱི་དང་རྫས་ཐ་དད་ཡིན་པས་དུས་གཅིག་པ་མིན་ཀྱང་དུས་གཅིག་ཏུ་ཚོགས་པ་ཡོད་པ་
མི་འགལ་ཏེ། སྡོམ་པ་ཕྱི་མ་བླངས་པས་སྔ་མ་གཏོང་བ་མ་ཡིན་པའི་ཕྱིར་ཏེ། མཛོད་
འགྲེལ་ལས། དེ་གསུམ་ཆར་ཡང་ལྷན་ཅིག་པར་འགྱུར་གྱི་སྔ་མ་གཏོང་བ་མ་ཡིན་ཏེ།

དེས་ན་དེ་འདྲའི་དགེ་སློང་གི་རྒྱུད་ལ་སྤོང་བཞི་འཁོར་བཅས་ཀྱི་སྡོམ་པ་གཉིས་
དང་། སྤོང་བདུན་འཁོར་བཅས་ཀྱི་སྡོམ་པ་གཅིག་དང་ལྡན་པ་ཡིན་ཏེ། དགེ་བསྙེན་གྱི་
དགེ་ཚུལ་ཕ་མ་དགེ་སློབ་མའི་སྡོམ་པ་ནི་སྤོང་བཞི་འཁོར་བཅས་ཀྱི་ཚུལ་ཁྲིམས་དང་།
དགེ་སློང་ཕ་མའི་སྡོམ་པ་སྤོང་བདུན་འཁོར་བཅས་ཀྱི་ཚུལ་ཁྲིམས་དང་། ཐམས་ཅད་
ཞེས་སོགས་གསུངས་པའི་ཕྱིར།
སྤོང་བའི་ཚུལ་ཁྲིམས་ཡིན་པ་གང་ཞིག །དེ་སྡོམ་པ་གསུམ་ལྡན་གྱི་དགེ་སློང་ཡིན་པའི་
ཕྱིར། དང་པོ་གྲུབ་སྟེ། མཛོད་ལས། ཡན་ལག་རྒྱུ་ལ་དབྱེ་བ་ཡོད། །ཅེས་པའི་ཡན་ལག་
གི་རང་(༤༦བ)འགྲེལ་ལས། ཡན་ལག་ལས་ནི་དབྱེ་བ་ཡོད་དེ། ལ་ལ་ནི་ཐམས་ཅད་
ལས་འཐོབ་སྟེ། དགེ་སློང་གི་སྡོམ་པའོ། །ལ་ལ་ནི་བཞི་ལས་ཏེ། དེ་ལས་གཞན་པའོ། །
ཞེས་གསུངས་པའི་ཕྱིར། ཁྱབ་སྟེ། དེའི་འགྲེལ་བཤད་རྒྱལ་སྲས་མ་ལས། དགེ་སློང་གི་
སྡོམ་པ་ནི་ལས་ཀྱི་ལམ་ཐམས་ཅད་ལས་འཐོབ་སྟེ། ལས་ཀྱི་ལམ་ཐམས་ཅད་སྤོང་བར་
བྱེད་པ་ཡིན་ནོ་ཞེས་བྱ་བའི་ཐ་ཚིག་གོ །ལ་ལ་ནི་བཞི་ལས་ཏེ་དེ་དག་ལས་གཞན་
པའོ། །ཞེས་བྱ་བ་ནི་དགེ་སློང་གི་སྡོམ་པ་དེ་ལས་གཞན་པའི་སྡོམ་པ་དགེ་ཚུལ་ལ་
སོགས་པའི་སྡོམ་པ་ནི་ཡན་ལག་བཞི་ཁོ་ན་ལས་འཐོབ་སྟེ། ལུས་ཀྱི་སྲོག་གཅོད་པ་ལ་
སོགས་པ་གསུམ་དང་ངག་གི་རྫུན་སྨྲ་བས་སོ། །ཞེས་གསུངས་པའི་ཕྱིར། 
སྡོམ་པ་སེམས་པར་འདོད་པས་དེ་གསུམ་ལྡན་ཚུལ་བཤད་པ།
སྡོམ་པ་སེམས་པར་འདོད་པའི་དེ་གསུམ་ལྡན་ཚུལ་ཡོད་དེ། དེ་གསུམ་ངོ་བོ་ཐ་
དད་ཀྱང་ངོ་བོ་གཅིག་ཏུ་ཚོགས་པ་ཡོད་པའི་ཕྱིར། དེར་ཐལ། དེ་གསུམ་ངོ་བོ་ཐ་དད་པ་

གང་ཞིག །དེ་གསུམ་ངོ་བོ་གཅིག་ཏུ་སོང་བའི་སྡོམ་པ་གསུམ་ལྡན་གྱི་དགེ་སློང་ཡང་ཡོད་
པའི་ཕྱིར། དང་པོ་གྲུབ་སྟེ། རང་གི་ངོ་བོ་སྤོང་བཞི་འཁོར་བཅས་དང༌། སྤོང་བདུན་
འཁོར་བཅས་སྤོང་བའི་སེམས་པ་ཐ་དད་པ་དང་། ཆོ་ག་སྦྱོར་དངོས་རྗེས་གསུམ་ཐ་དད་
པ་ལས་སྐྱེས་པའི་ཕྱིར། ཐུབ་དགོངས་ལས། ཇི་ལྟར་ཐ་དད་ཅེ་ན། རང་གི་མཚན་ཉིད་
དང་། དང་པོའི་རྒྱུ་ཐ་དད་པ་ལས་ཏེ། ཞེས་དང་། རྒྱལ་སྲས་མ་ལས། སོ་སོ་ཐར་པའི་
སྡོམ་པ་སྦྱོར་བ་དང་དངོས་དང་མཇུག་དག་གི་ནི་གོ་རིམས་བཞིན་དུ་སྲོག་གཅོད་པ་ལ་
སོགས་པའི་སྦྱོར་བ་དང་དངོས་དང་མཇུག་འདི་དག་འཇུག་པར་མ་གྱུར་ཅིག་ཅེས། སྡོམ་
པར་བྱེད་པ་ཡིན་ཏེ། ཤུགས་ཉིད་ཀྱིས་ནི་གཉེན་པོར་གྱུར་བ་དེ་དག་ནི་མི་མཐུན་པར་
གྱུར་པ་དེ་དག་ལ་གེགས་བྱེད་པ་ལྟ་བུར་སྐྱེ་སྟེ། ཞེས་གསུངས་པའི་ཕྱིར། ཁྱབ་སྟེ། ཤུགས་
ཀྱིས་ཞེས་པས་སྡོམ་པ་གཟུགས་ཅན་ནམ། སེམས་པའི་ཁྱད་པར་གང་ཡིན་ཀྱང་(༤༧ན)
སྤང་བྱ་མང་ཉུང་སྡོམ་པའི་རྒྱུན་རིང་ཐུང་རྣམས་སངས་རྒྱས་ཀྱི་བཅས་པ་ལྟར་གྱི་ཆོ་གའི་
ཁྱད་པར་དང་། བསམ་པའི་ཤུགས་ཀྱིས་ཐོབ་པར་སྡེ་པ་གོང་འོག་མི་མཐུན་པའི་ཕྱིར་ཏེ།
མཛོད་ལས། འདོད་གཏོགས་ཐམས་ཅད་གཉིས་ཀ་དང་། །དེ་ལྟར་དག་ལས་འཐོབ་
པར་འགྱུར། །ཞེས་པའི་རང་འགྲེལ་ལས། འདོད་གཏོགས་ཞེས་བྱ་བ་ནི་སོ་སོ་ཐར་པའི་
སྡོམ་པ་ཡིན་ནོ། །ཐམས་ཅད་ལས་ཞེས་བྱ་བ་སྦྱོར་བ་དང་དངོས་དང་མཇུག་ལས་སོ། །
ཞེས་གསུངས་པའི་ཕྱིར། སྔར་བཤད་ཟིན་ཏོ། །རྩ་རྟགས་གཉིས་པ་གྲུབ་སྟེ། སྡོམ་
གསུམ་ལྷན་ཅིག་ཚོགས་པ་ན་སྔ་མ་སྔ་མ་ཕྱི་མ་ཕྱི་མའི་ངོ་བོར་སོང་ཡང་གྲུབ་བདེ་རྫས་
གཅིག་ཏུ་གྱུར་མི་དགོས། དེའི་ཚེ་སྔ་མ་སྔ་མ་ཕྱི་མ་ཕྱི་མའི་བསླབ་བྱའི་ཆ་ཤས་སམ་ཡན་
ལག་ལྟ་བུར་ཡོད་པའི་ཕྱིར། རྟགས་ཟུར་དང་པོ་གྲུབ་སྟེ། གཞན་དོན་དོན་གཉེར་གྱི་
འགྲེལ་པ་ལས། གྲུབ་བདེ་དབྱེར་མེད་ཀྱང་མིན་ཏེ། འཐོབ་པའི་རྒྱུ་དང་གཏོང་བའི་རྒྱུ་

མི་འདྲ་བས་སོ། །འོན་ཀྱང་རྫས་ལ་སོགས་པ་སོ་སོ་བ་ཡང་མི་ཡོང་སྟེ། གོང་མའི་སྡོམ་
པའི་ཡན་ལག་ཏུ་སྡོམ་པ་འོག་མ་འགྲོ་བ་ཡིན། ཞེས་གསུངས་པའི་ཕྱིར། རྟགས་གཉིས་
པ་གྲུབ་སྟེ། དཔེར་ན་མར་གད་ཆུར་བཅུག་པའི་ཚེ་ཆུ་དེ་མར་གད་མདོག་གི་ཡན་ལག་ཏུ་
གྱུར་པ་བཞིན་ཡིན་པའི་ཕྱིར་ཏེ། ཐུབ་བསྟན་བྱི་དོར་ལས། འོན་ཀྱང་གནས་སྐབས་སུ་
སྡོམ་པ་འོག་མ་བསྲུང་བ་ཡང་གོང་མའི་ཀུན་སློང་ཁྱད་པར་ཅན་གྱིས་ཟིན་པའི་རྐྱེན་གྱིས་
གནས་སྐབས་ཀྱི་རྐྱེན་དེ་དང་མ་བྲལ་གྱི་རིང་ལ་འོག་མ་ཡང་གོང་མའི་ཡན་ལག་ཏུ་
འགྱུར་བ་ཡིན་གྱི་གྲུབ་པ་དེ་དབྱེར་མེད་དང་རིགས་རྒྱུན་ཕན་ཚུན་གཅིག་བཀག་ན་
གཅིག་ཤོས་ཁེགས་པའི་ཡན་ལག་ཏུ་འགྱུར་བ་མ་ཡིན་ཏེ། དཔེར་ན་སྣོད་དྭངས་ཤིང་དྲི་
མ་མེད་པར་ཆུ་ཤིན་ཏུ་དྭངས་པའི་ནང་དུ་རིན་པོ་ཆེ་མར་གད་ལ་སོགས་པ་བཅུག་པ་ལ་
དེ་སྲིད་དུ་ཆུའི་མདོག་ཀྱང་(༤༧བ)རིན་པོ་ཆེའི་ཁ་དོག་གི་ཡན་ལག་ཏུ་འགྱུར་མོད་ཀྱི་ཆུ་
དང་རིན་པོ་ཆེ་དག་གཅིག་བཀག་ཀྱང་གཅིག་ཤོས་མི་ཁེགས་པ་བཞིན་ནོ། །ཞེས་
གསུངས་པའི་ཕྱིར། ཁྱབ་སྟེ། ཆུའི་མདོག་ཀྱང་རིན་པོ་ཆེའི་ཁ་དོག་གི་ཡན་ལག་ཏུ་སོགས་
ཀྱི་དོན་ཡོད་པའི་ཕྱིར་དང་། བདག་མེད་རྟོགས་པའི་ཡེ་ཤེས་བསམ་གཏན་གྱི་དངོས་
གཞི་དང་ཞི་གནས་ཀྱི་ངོ་བོར་སོང་ཚུལ་སོགས་དུ་མས་ཐེག་པ་ཆེན་པོའི་ལུགས་འགྲུབ་
པའི་ཕྱིར། དེས་ན་སོ་ཐར་བྱང་སེམས་སྔགས་ཀྱི་སྡོམ་པ་གསུམ་ངོ་བོ་གཅིག་ཏུ་ཚོགས་
ཀྱང་གྲུབ་བདེ་ཐ་དད་དུ་ཁས་ལེན་དགོས་ཏེ། སྡོམ་པ་གསུམ་ཐོབ་གཏོང་ཐ་དད་པས་
གྲུབ་བདེ་མི་གཅིག་ཀྱང་འོག་མ་འོག་མ་གོང་མའི་ཡན་ལག་ཏུ་སོང་བའི་ཚེ་ཡན་ལག་
དང་ཡན་ལག་ཅན་དུ་ཚོགས་པར་ཁས་ལེན་དགོས་པའི་ཕྱིར། བྱང་ས་ལས། སོ་སོ་ཐར་
པའི་སྡོམ་པ་ནི་བྱང་ཆུབ་སེམས་དཔའི་སྡོམ་པའི་ཡན་ལག་ཏུ་འགྱུར་བ་ཡིན་ཏེ། ཕྱོགས་
གཅིག་ཉིད་དུ་རིགས་པར་བྱའོ། །ཞེས་གསུངས་པའི་ཕྱིར། དེ་ལྟ་བུ་སྤྲོ་སླའོ། ། 

གཉིས་པ་དུས་ཇི་སྲིད་ཀྱི་ལྡན་ཚུལ་ལ་གཉིས་ཡོད་དེ། དགེ་བསྙེན་དགེ་ཚུལ་དགེ་
སློང་གི་སྡོམ་པ་གསུམ་གཟུགས་ཅན་དུ་འདོད་པས་གཟུགས་གཉིས་དུས་ཇི་སྲིད་ཙམ་དུ་
ལྡན་དང་། སེམས་པ་ས་བོན་དང་བཅས་པར་འདོད་པའི་སེམས་པའི་ས་བོན་དུས་ཇི་
སྲིད་དུ་ལྡན་ཚུལ་གཉིས་ཡོད་པའི་ཕྱིར། དང་པོ་ཡོད་དེ། སྡོམ་པར་གྱུར་པའི་རྣམ་པར་
རིག་བྱེད་དང་རྣམ་པར་རིག་བྱེད་མ་ཡིན་པའི་གཟུགས་གཉིས་ཀ་ལྡན་ཚུལ་གཉིས་ཡོད་
པའི་ཕྱིར། དེར་ཐལ། དེ་གཉིས་ཀ་ད་ལྟར་བ་ཙམ་དང་ལྡན་པ་ཡང་ཡོད་འདས་པ་དང་
ད་ལྟར་བ་གཉིས་ཀ་དང་ལྡན་པ་ཡང་ཡོད། སོ་ཐར་སྡོམ་པ་དེ་གཉིས་མ་འོངས་པ་དང་
ལྡན་པ་སུ་ཡང་མེད་པའི་ཕྱིར། དང་པོ་གྲུབ་སྟེ། སོ་ཐར་སྡོམ་པ་སྐད་ཅིག་དང་པོའི་དུས་
སུ་དེ་གཉིས་ད་ལྟར་བ་དང་ལྡན་ཀྱང་འདས་པ་དང་ལྡན་པ་མེད་(༤༨ན)པའི་ཕྱིར།
དེར་ཐལ། ཚེ་དེ་ལ་གསར་དུ་ཐོབ་ཀྱི། ཚེ་རབས་གཞན་གྱི་སོ་ཐར་སྡོམ་པ་འདས་པ་དང་
ཡང་མི་ལྡན་པའི་ཕྱིར་ཏེ། གནས་བཞི་པ་ལས། རྣམ་རིག་བྱེད་ནི་ཐམས་ཅད་ལ། །བྱེད་
པ་དག་ལ་ད་ལྟར་ལྡན། །ཞེས་དང་། སོ་སོ་ཐར་གནས་ཇི་སྲིད་དུ། །མ་བཏང་བར་དག་
ད་ལྟར་གྱི། །རྣམ་རིག་མི་ལྡན། །ཞེས་གསུངས་པ། སོ་ཐར་སྡོམ་པ་རིག་བྱེད་རིག་བྱེད་
མ་ཡིན་པ་གཉིས་ཀྱི་ཤེས་བྱེད་ཡིན་པའི་ཕྱིར་དང་། ད་ལྟར་བ་དམིགས་ཀྱིས་བསལ་
བས་དེ་དུས་གཞན་གཉིས་ཁེགས་པའི་ཕྱིར། གོང་གི་རྟགས་གཉིས་པ་གྲུབ་སྟེ། སྐད་
ཅིག་དང་པོ་འདས་ཕྱིན་ཆད་སྡོམ་པ་མ་བཏང་བར་དུ་རྣམ་པར་རིག་བྱེད་འདས་པ་དང་
ངེས་པར་ལྡན་ཅིང་སྡོམ་པ་རྣམ་པར་རིག་པར་བྱེད་ན་རྣམ་རིག་གི་གཟུགས་ད་ལྟར་ལྡན་
ཀྱང་མི་བྱེད་ན་ད་ལྟར་བ་དང་མི་ལྡན་ཞིང་། རྣམ་རིག་མ་ཡིན་པའི་སྡོམ་པ་ད་ལྟར་བ་
དང་འདས་པ་གཉིས་ཀ་དང་ལྡན་པའི་ཕྱིར། རྣམ་རིག་གི་དེའི་ལྡན་ཚུལ། བཞི་པ་ལས།
མ་བཏང་བར་དུ་སྐད་ཅིག་མ། །ཕྱིན་ཆད་འདས་ལྡན་ཞེས་དང་། རྣམ་རིག་བྱེད་ནི་ཐམས་

ཅད་ལ། །བྱེད་པ་དག་ལ་ད་ལྟར་ལྡན། །ཞེས་དང་། རང་འགྲེལ་ལས་ཀྱང་། ཇི་སྲིད་དུ་
རྣམ་པར་རིག༌བྱེད༌པ་དེ་སྲིད་དུ༌ད་ལྟར་གྱི་དེ་དང་ལྡན་ནོ། །ཞེས་དང་། རྣམ་རིག་མ་
ཡིན་པའི་དེའི་ལྡན་ཚུལ། བཞི་པ་ལས། སྐད་ཅིག་མ། དང་པོ་ཕྱིན་ཆད་འདས་པ་
དང་། །ཞེས་གསུངས་པའི་ཕྱིར། གོང་གི་རྟགས་གསུམ་པ་གྲུབ་སྟེ། དེ་སེམས་ཀྱི་རྗེས་
འབྲངས་མ་ཡིན་པའི་ཕྱིར་ཏེ། ། བཞི་པ་ལས། མ་འོངས་མེད། ཅེས་དང་། དེའི་རང་
འགྲེལ་ལས། མ་འོངས་པའི་རྣམ་པར་རིག་བྱེད་དང་ནི་སུ་ཡང་མི་ལྡན་ནོ། །ཞེས་
གསུངས་པའི་ཕྱིར་དང་། རྒྱལ་སྲས་མ་ལས་ཀྱང་། མ་འོངས་པའི་རྣམ་པར་རིག་བྱེད་ནི་
སུ་ཡང་མི་ལྡན་ནོ་ཞེས་བྱ་བ་ནི་སེམས་ཀྱི་རྗེས་སུ་འཇུག་པ་མ་ཡིན་པའི་ཕྱིར་(༤༨བ)
རོ། །ཞེས་གསུངས་པའི་ཕྱིར།
གཉིས་པ་སྤོང་བའི་སེམས་པ་ས་བོན་དང་བཅས་པ་དུས་ཇི་སྲིད་དུ་ལྡན་ཚུལ་ཡོད་
དེ། སྤོང་བའི་སེམས་པ་ནི་གཉིད་སོགས་སེམས་གཡེང་བ་དང་། འདུ་ཤེས་མེད་པ་
སོགས་སེམས་མེད་ཀྱི་གནས་སྐབས་སུ་མེད་ཀྱང་། དང་པོ་ནས། སྤོང་སེམས་མངོན་
འགྱུར་སོགས་ཀྱི་སྐབས་ཕལ་ཆེར་དུ་ཡོད་ལ། སྤོང་སེམས་ཀྱི་ས་བོན་ཁྱད་པར་ཅན་ནི།
དང་པོ་ནས་མ་བཏང་བར་དུ་ཡོད་པའི་ཕྱིར། དེར་ཐལ། ཚུལ་དེས་རིགས་པ་སྡོམ་པ་
དང་སྡོམ་མིན་གཉིས་ཀར་འདྲ་བའི་ཕྱིར་ཏེ། ལས་གྲུབ་ལས། གལ་ཏེ་སེམས་པ་ཁོ་ན་
ལུས་ཀྱི་ལས་སུ་འགྱུར་ན། སེམས་གཡེང་བ་དང་སེམས་མེད་པ་དག་ལ་སེམས་པ་དེ་
མེད་ན་སྡོམ་པ་དང་སྡོམ་པ་མ་ཡིན་པ་གཉིས་ཇི་ལྟར་ཡོད་ཅེ་ན། སྡོམ་པའི་ཁྱད་པར་གྱི་
བག་ཆགས་མ་བཅོམ་པའི་ཕྱིར། སྡོམ་པ་དང་སྡོམ་པ་མིན་པ་གཉིས་ཀ་ཡོད་དེ། ཞེས་
གསུངས་པའི་ཕྱིར་དང་། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལས། །ཚུལ་
ཁྲིམས་ཕ་རོལ་ཕྱིན་པར་བཤད། །ཅེས་གསུངས་པའི་ཕྱིར། འདི་ཚུལ་ཁྲིམས་ཀྱི་ཕར་

ཕྱིན་ཤེས་བྱེད་ཡིན་གྱི་སྡོམ་པའི་མིན་ཀྱང་སེམས་པ་འདོད་པ་དག་གིས་དྲངས་སོ། །
སོ་ཐར་སྡོམ་པའི་གཏོང་རྒྱུ་བཤད་པ། 
བརྒྱད་པ་ཐོབ་གཏོང་གི་རྒྱུ་ལ། གཏོང་བའི་རྒྱུ་དང་། གཏོང་ཚུལ་གཉིས། དང་པོ་
ནི། གཏོང་བའི་རྒྱུ་ལ་སོ་ཐར་གྱི་སྡོམ་པ་བརྒྱད་ཀའི་གཏོང་རྒྱུ་ཡིན་པའི་ཐུན་མོང་བ་
དང་། རང་རང་གི་གཏོང་རྒྱུ་ཐུན་མོང་མ་ཡིན་པ་གཉིས་ཡོད་དེ། ཐུན་མོང་གི་གཏོང་རྒྱུ་
ལྔ་དང་། ཐུན་མོང་མ་ཡིན་པ་གསུམ་ཡོད་པའི་ཕྱིར། དང་པོ་གྲུབ་སྟེ། བསླབ་པ་ཕུལ་བ་
དང་། ཤི་འཕོས་པ་དང་། མཚན་གཉིས་གཅིག་ཆར་བྱུང་བ་དང་། མཚན་ལན་གསུམ་
འགྱུར་བ་དང་། དགེ་རྩ་ཆད་པ་ལྔ་ནི་རྩོད་མེད་ཀྱི་ཐུན་མོང་བའི་གཏོང་རྒྱུ་ཡིན་པའི་ཕྱིར།
དེར་ཐལ། དེ་ལྔ་པོ་གང་རུང་གཅིག་སོ་ཐར་རིགས་བརྒྱད་གང་ལ་བྱུང་ན་ཡང་གཏོང་
བའི་ཕྱིར། འདུལ་(༤༩ན)རྒྱ་མཚོའི་སྙིང་པོ་ལས། སྡོམ་པ་གཏོང་བའི་རྒྱུ་ལ་གཉིས། །
བསླབ་པ་ཕུལ་དང་ཤི་འཕོས་དང་། །མཚན་གཉིས་བྱུང་དང་ལན་གསུམ་འགྱུར། །དགེ་
རྩ་ཆད་རྣམས་ཐུན་མོང་ངོ་། །ཞེས་དང་། མཛོད་ལས་ཀྱང་། བསླབ་པ་ཕུལ་དང་ཤི་
འཕོས་དང་། །མཚན་གཉིས་དག་ནི་བྱུང་བ་དང་། །རྩ་བ་ཆད་དང་། ཞེས་གསུངས་པའི་
ཕྱིར། དེ་བརྒྱད་ཆོས་ཅན། དེ་ལྔ་བྱུང་ཚེ་གཏོང་སྟེ། དང་པོའི་ཚེ་འགལ་བ་ཁས་བླངས་པ་
དང་། གཉིས་པའི་ཚེ་རྟེན་བོར་བ་དང་། གསུམ་པའི་ཚེ་ཕོ་མོའི་དངོས་པོ་ཉམས་པ་དང༌།
བཞི་པའི་ཚེ་རྟེན་ཉམས་པ་དང་། ལྔ་པའི་ཚེ་རྟེན་དགེ་རྩ་ཞིག་པའི་ཕྱིར། རྩ་རྟགས་
གཉིས་པ་གྲུབ་སྟེ། དགེ་སློང་ཕས་དངོས་བསམ་གང་རུང་གིས་ལོ་ཉི་ཤུ་མ་ལོན་པ་ལ་མ་
ལོན་པར་ཤེས་པས་དགེ་སློང་ཕས་སྡོམ་པ་གཏོང༌། དགེ་སློབ་མས་སྐྱེས་པ་གཞན་དང་

འཁྲིག་པ་བསྟེན་པར་ཁས་བླངས་པས་དགེ་སློབ་མའི་སྡོམ་པ་གཏོང་། ཉིན་ཞག་གི་
མཐའ་འདས་པས་བསྙེན་གནས་ཀྱི་དེ་གཏོང་བའི་ཕྱིར། དང་པོ་གྲུབ་སྟེ། བཅས་དབང་
གིས་གཏོང་བའི་ཕྱིར། ཉི་ཤུ་མ་ལོན་པར་བསྙེན་པར་རྫོགས་པའི་ལྟུང་བྱེད་ཀྱི་རྩ་བར།
ཤེས་ན་ནི་དེ་ཞིག་གོ །གལ་ཏེ་སྐྱེས་པ་ན་མ་ལོན་པའོ། །མངལ་ན་གནས་པ་དང་ཤོལ་
གྱི་ཟླ་བ་དག་དང་ཡང་བཅས་ཏེའོ། །ཞེས་དང༌། ཊིཀྐ་ལས། བསྙེན་པར་རྫོགས་པའི་
འོག་ཏུ་བདག་ཉིད་ཉི་ཤུ་མ་ལོན་ནོ་སྙམ་པའི་འདུ་ཤེས་སྐྱེས་པའི་གནས་སྐབས་དེའི་ཚེ་
ན། གལ་ཏེ་དགེ་སློང་དེས་ལོ་ཉི་ཤུ་མ་ལོན་པར་གྱུར་ན་དེའི་སྡོམ་པ་སྔར་ཆགས་པ་དེ་
ཞིག་གོ །ཞེས་གསུངས་པའི་ཕྱིར་དང་། སོ་ཐར་འགྲེལ་ཆེན་ལས་ཀྱང་། དེ་ལྟར་བཤད་
ཅིང་གཉིས་ཀས་མངལ་དང་ཤོལ་ཟླ་བརྩིས་ཀྱང་མ་ཚང་ན་དེ་ལྟར་བཤད་པའི་ཕྱིར།
གཉིས་པ་གྲུབ་སྟེ། ཁས་བླངས་པ་དང་འགལ་བའི་ཕྱིར་ཏེ། འདི་ཉིད་ལས། བསྟེན་པའི་
ཕྱིར་གཞན་ལ་ཁས་བླངས་པ་ན་བསླབ་པ་འཁྲུལ་བ་ཉིད་དོ། །(༤༩བ)ཞེས་གསུངས་པའི་
ཕྱིར། གསུམ་པ་གྲུབ་སྟེ། དུས་ལས་འདས་པའི་ཕྱིར་དང་སེམས་པས་འཕེན་པ་ཟད་
པའི་ཕྱིར། 
མདོ་སྡེ་པ་ན་རེ། ཐུན་མོང་གི་ཕམ་པ་བཞི་ཡང་སྡོམ་པའི་གཏོང་རྒྱུ་ཡིན་ཏེ། དེ་
བཞི་གང་རུང་བྱས་མ་ཐག་སྡོམ་པ་ཞིག་པའི་ཕྱིར་ཏེ། མདོ་ལས། དེའི་དགེ་སྦྱོང་གི་ཚུལ་
ནི་ཉམས་པ་ཞིག །ཞེས་གསུངས་པའི་ཕྱིར། བྱེ་སྨྲའི་སྡེ་པ་གོས་དམར་སོགས་ན་རེ།
ལུང་གི་དམ་ཆོས་ནུབ་པས་ཀྱང་གཏོང་སྟེ། དེའི་ཚེ་བསླབ་པའི་མཚམས་རྣམ་པར་དག་
པ་མེད་པའི་ཕྱིར། ཟེར། དེ་ལ་ཐོགས་མེད་སྐུ་མཆེད་དེའི་ཚེ་མི་གཏོང་སྟེ། སྔར་མེད་
གསར་དུ་མི་སྐྱེ་ཡང་སྔར་ཡོད་མི་གཏོང་བའི་ཕྱིར་ཏེ། འདུལ་བ་རྒྱ་མཚོའི་སྙིང་པོ་ལས།
རྩ་བའི་ལྟུང་བ་བྱུང་བ་དང་། །དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་

འདོད་པའང་ཡོད། །ཅེས་དང་། མཛོད་ལས། ཁ་ཅིག་ལྟུང་བར་འགྱུར་ལས་སྨྲ། །གཞན་
དག་དམ་ཆོས་ནུབ་པ་ལས། །ཞེས་གསུངས་པའི་ཕྱིར། 
༑ ཁ་ཆེ་བྱེ་སྨྲ་རྣམས་མི་ཚངས་སྤྱད་པའི་དགེ་སློང་སྡོམ་པ་རྣམ་པར་དག་མ་དག་གི་ཆ་
གཉིས་ཀ་དང་ལྡན་པར་འདོད་པའི་ཕྱིར་ཏེ། མཛོད་ལས། ཁ་ཆེ་རྣམས་ནི་བྱུང་བ་ལ། །
བུ་ལོན་ནོར་བཞིན་གཉིས་སུ་འདོད། །ཅེས་གསུངས་པའི་ཕྱིར། ལྷག་མ་སྔར་བཤད་པའི་
སྐྱབས་འགྲོ་བཏང་བ་དང་། གཞན་སྡེར་གྱུར་པ་དང༌། བསླབ་པ་ཉམས་པར་བྱས་པ་
རྣམས་ཀྱང་སྡོམ་པའི་ཐུན་མོང་གི་གཏོང་རྒྱུ་ཡིན་ཏེ། དེ་དག་བསླབ་པ་ཕུལ་བའི་ནང་དུ་
གཏོགས་པའི་ཕྱིར་ཏེ། འབུལ་ཆོག་གི་སྐབས་སུ། འདི་ཉིད་ལས། བདག་ཚངས་པ་
མཚུངས་པར་སྤྱོད་པ་ཁྱེད་ཅག་དེང་ལྷན་ཅིག་གནས་པའམ་ལོངས་སྤྱོད་པས་ཆོག་གོ །
ཞེས་བྱ་བ་དེ་ལྟ་བུ་ནི་དབུལ་བའི་ཚིག་དག་ཡིན་ནོ། །ཞེས་གསུངས་པའི་ཕྱིར་དང་།
ལག་བརྡས་ཀྱང་རུང་བར་བཤད་པའི་ཕྱིར།
ཊ གཉིས་པ་གཏོང་ཚུལ་ལ་བྱེ་མདོ་ཐེག་ཆེན་པ་ཀུན་གྱི་ཐུན་མོང་བ་ལྔ་དང་། ཐུན་མོང་
མ་ཡིན་པ་གསུམ་གྱིས་གཏོང་ཚུལ་བཤད་པ་ལྟར་འདོད་དེ། དེ་(༥༠ན)ཙམ་མཐུན་ལ་
ཕམ་པའི་ཉམས་ཚུལ་ལ་མི་མཐུན་ཚུལ་བཤད་ཟིན་ལྟར་ཡིན་པའི་ཕྱིར། ཐེག་ཆེན་པ་
སྡོམ་པའི་འཕེན་པ་མ་ཟད་ཀྱང་། དེའི་སྔོན་དུ་གཏོང་རྒྱུ་ལ་ཕམ་བཞི་སོགས་བཤད་པའི་
ཕྱིར། ཐུབ་པ་དགོངས་རྒྱན་ལས་ཀྱང་དེ་ལྟར་ན་སྡོམ་པ་དང་སྡོམ་པ་མ་ཡིན་པ་དག་
འཕངས་པས་དུས་ལས་ཚུ་རོལ་དུ་གཏོང་བ་མེད་དམ་ཞེ་ན། ཡོད་དེ། སྡོམ་པ་དེ་སྲིད་དུ་
ཡང་དག་པར་བླངས་པ་དང་འགལ་བའི་རྣམ་པ་རིག་བྱེད་སྐྱེ་ན་སྟེ། མཚན་ཉིད་ཇི་ལྟ་
བར་བསླབ་པ་ཕུལ་བ་དང་། ཚུལ་ཁྲིམས་དང་མི་མཐུན་པ་མི་གསོད་པ་དང༌། །རྫས་
ཡོངས་སུ་རྫོགས་པར་བླངས་པ་དང་། གཞན་གྱི་བུད་མེད་ལ་བགྲོད་པ་དང་། ཞེས་པ་

ནས། ལྟུང་བར་འགྱུར་བའི་ཆོས་སྤྱོད་པ་ལས་དང་། མཚན་གཉིས་བྱུང་བ་ལས་ཏེ། རྟེན་
རྣམ་པར་འཁྲུལ་པས་དབང་པོ་མ་ཡིན་པ་ཐོབ་པའོ། །ཞེས་གསུངས་པའི་ཕྱིར།
ཡང་གོང་འོག་ཐུན་མོང་གི་ཁས་ལེན་ལ་སྟོན་པ་འདིའི་བསྟན་པར་དེ་ལས་མི་རུང་
ལ། ཐེག་ཆེན་ཐུན་མོང་མ་ཡིན་པར་སངས་རྒྱས་ཀུན་གྱི་བསྟན་པར་སོ་ཐར་འཆི་འཕོས་
པས་གཏོང་བའི་ངེས་པ་མེད་དེ། སྤྱན་རས་གཟིགས་ཀྱིས་བྱང་ཆུབ་བར་དུ་སོ་ཐར་སྡོམ་
པ་ཆོ་གས་བླངས་ཤིང་བླངས་པ་ལྟར་སྐྱེས་པར་བཤད་པའི་ཕྱིར། རྟོག་གེ་འབར་བ་
ལས། འཇིག་རྟེན་དབང་ཕྱུག་ལ་སོགས་པའི་བྱང་ཆུབ་སེམས་དཔའ་ནི་ཁྱིམ་པ་མ་ཡིན་
ཏེ། ཆགས་པ་ཐམས་ཅད་ཡོངས་སུ་སྤངས་པ་དང་། སོ་སོར་ཐར་པའི་སྡོམ་པ་ཡང་དག་
པར་བླངས་པ་དང་། བྱང་ཆུབ་སེམས་དཔའི་སྡོམ་པས་བྱང་ཆུབ་ཀྱི་སྡོམ་པ་ལ་གནས་ཀྱི་
བར་དུ་བསྡམ་པའི་ཕྱིར་རོ། །ཞེས་དང༌། དེ་ལྟ་ནའང་ཐུན་མོང་མ་ཡིན་པའི་ཁས་ལེན་ལ་
གཙོ་བོར་མི་རུང་སྟེ། རྟོག་གེས་དཔྱོད་སྐབས་བསམ་མི་ཁྱབ་ཡིན་པའི་ཕྱིར། བཅོམ་
ལྡན་འདས་ཀྱིས། སངས་རྒྱས་ཡོན་ཏན་བསམ་མི་ཁྱབ། །ཆོས་ཀྱི་ཡོན་ཏན་བསམ་མི་
ཁྱབ། །འཕགས་པའི་དགེ་འདུན་བསམ་(༥༠བ)མི་ཁྱབ། ཅེས་གསུངས་པའི་ཆོས་ལུང་
རྟོགས་བསམ་མི་ཁྱབ། དགེ་འདུན་བསམ་མི་ཁྱབ་ཏུ་དེ་སོགས་འདྲེན་དགོས་པའི་ཕྱིར།
མདོ་སྡེ་རྒྱན་ལས་ཀྱང་། རྟོག་གེ་རྟེན་ཅིང་མ་ངེས་ལ། །མ་ཁྱབ། ཅེས་པའི་མ་ཁྱབ་དང་།
རྣམ་འགྲེལ་ལས། རྣལ་འབྱོར་རྟོག་པ་བསམ་མི་ཁྱབ། །ཅེས་གསུངས་པས་ཀྱང་། རྩོད་
དུས་བསམ་མི་ཁྱབ་པར་བཤད་པའི་ཕྱིར། འདི་དག་མ་གོ་ནས་ལ་ལས་བསྟན་པ་འདིར་
ཡང་དེ་འདྲ་འདོད་པ་དང་། མཁས་པ་མང་པོས་ཀྱང་ལྷའི་དགེ་སློང་ཡང་ཐེག་ཆེན་ཐུན་
མོང་མ་ཡིན་པའི་སྐབས་སུ་མི་རུང་བར་འདོད་པ་རྣམས་བྱིས་པའི་རོལ་རྩེད་ཡིན་ནོ། །
གསུམ་པ་རྩོད་སྤོང་ལ་ཁོ་ན་རེ། སོ་ཐར་སྡོམ་པ་རིགས་བརྒྱད་མི་འཐད་པར་ཐལ།

ཚངས་སྤྱོད་ཉེར་གནས་ཀྱི་སྡོམ་པ་ཡང་སོ་ཐར་སྡོམ་པ་ཡིན་པའི་ཕྱིར། དེར་ཐལ། དེའི་
སྡོམ་པ་ཡོད་པའི་ཕྱིར། འདི་ཉིད་ལས། ཚངས་པར་སྤྱོད་པ་ལ་ཉེ་བར་གནས་པའི་སྡོམ་
པ་མ་ཐོབ་པར་བསྙེན་པར་རྫོགས་པར་མི་འགྱུར་རོ། །ཞེས་དང་། ཀརྨཱ་ཤཱ་ཏམ་ལས།
དེའི་འོག་ཏུ་དགེ་སློང་མ་ལས་བྱེད་པས་གསོལ་བ་དང་གཉིས་ཀྱི་ལས་ཀྱིས་ཚངས་
པར་སྤྱོད་པ་ལ་ཉེ་བར་གནས་པའི་སྡོམ་པ་སྦྱིན་པར་བྱའོ། །ཞེས་གསུངས་པའི་ཕྱིར་ན་
མ་ཁྱབ་སྟེ། སྒྲ་སོར་བཞག་ན་བར་མ་ལ་སྡོམ་པར་བཏགས་པ་འམ། འདིའི་ཚངས་སྤྱོད་
སྡོམ་པ་ནི་དགེ་སློང་མའི་སྡོམ་པ་ཡིན་པས་ཚངས་སྤྱོད་སྡོམ་པའི་ཉེར་གནས་ཞེས་བསྒྱུར་
བ་ཐོབ་པའི་ཕྱིར། ཡང་ཁོ་ན་རེ། སོ་ཐར་གྱི་དགེ་བསྙེན་དགེ་ཚུལ་དགེ་སློང་གི་སྡོམ་པ་
སྔ་མ་ཕྱི་མའི་ཚེ་གནས་འགྱུར་བར་ཐལ། སྐྱེད་ཤིང་དང་དེའི་ལོ་མ་དབྱར་སྟོན་དགུན་
གསུམ་གྱི་སྔ་མ་སྔ་མ་ཕྱི་མ་ཕྱི་མའི་ངོ་བོར་གནས་འགྱུར་བའི་ཕྱིར་ན་མ་ཁྱབ། ཁྱབ་སྟེ།
དེ་གསུམ་དགེ་བསྙེན་དགེ་ཚུལ་དགེ་སློང་གསུམ་གྱི་སྡོམ་པའི་དཔེར་ལེན་ཚུལ་ཞིག་ཡོད་
པའི་ཕྱིར་ན་ཡང་མ་ཁྱབ་སྟེ། སྡོམ་པ་དེ་གསུམ་ཚུལ་ཁྲིམས་ཙམ་དུ་ངོ་བོ་གཅིག་ཀྱང་སྐྱེ་
དུས་སོགས་ཐ་དད་ཡིན་པར་དབྱར་སྟོན་དགུན་གསུམ་གྱི་(༥༡ན)ཤིང་ལོ་ཤིང་ལོ་ཙམ་དུ་
རིགས་གཅིག་ཀྱང་དུས་ཀྱི་ཐ་དད་པ་དང་མཚུངས་པར་བསྟན་པ་ཡིན་ཏེ། དྲིན་ལན་
བསབ་པའི་མདོ་ལས། དེ་ལྟར་དུས་ཀྱི་ཐ་དད་ཀྱང་གཅིག་ཏུ་ཟད་པར་འདྲ་བར་ཚུལ་
ཁྲིམས་ཀྱང་དེ་དང་འདྲ་སྟེ། དུས་གསུམ་གྱིས་ཐ་དད་ཀྱང་ཚུལ་ཁྲིམས་ལ་ཐ་དད་པ་མེད་
དོ། །ཞེས་གསུངས་པའི་ཕྱིར། ཁྱབ་སྟེ། འདིས་ནི་གྲུབ་བདེ་རྫས་གཅིག་མི་གཅིག་ལ་
གྲུབ་པ་སྟེ། སྐྱེ་བ་ཐ་དད་ཀྱང་བདེ་བ་སྟེ་གནས་དུས་ངོ་བོ་གཅིག་པ་ཅིག་གསལ་བར་
བཤད་པའི་ཕྱིར། དེ་ལྟར་དུས་ཀྱི་ཐ་དད་ཀྱང་གཅིག་ཏུ་ཟད་པ་དང་། ཞེས་དང་། དུས་
གསུམ་གྱིས་ཐ་དད་ཀྱང་ཚུལ་ཁྲིམས་ལ་ཐ་དད་པ་མེད་དོ། །ཞེས་གསུངས་པའི་ཕྱིར།

དེ་ལ་ཁོ་ན་རེ། དེ་ལྟར་མི་འཐད་པར་ཐལ། འདིའི་དོན་དགེ་བསྙེན་དགེ་ཚུལ་དགེ་
སློང་གསུམ་གྱི་དེ་སྔ་ཕྱི་ཐ་དད་ཀྱང་རྒྱུན་དང་རྫས་དགེ་སློང་དུས་སུ་གཅིག་ལས་མེད་
པར་བཤད་པའི་ཕྱིར། དཔེར་ན། དུས་གསུམ་གྱི་ལོ་མ་གཅིག་སྔ་ཕྱི་ཐ་དད་ཀྱང་དགུན་
དུས་ལོ་མ་གཅིག་ལས་གཞན་གཉིས་མེད་པ་བཞིན་ཡིན་པའི་ཕྱིར་ན་མ་གྲུབ་སྟེ། དགེ་
སློང་གི་སྡོམ་པ་བླངས་ཀྱང་སྔ་མ་གཉིས་མི་གཏོང་བར་བཤད་པའི་ཕྱིར། དེར་ཐལ།
དེའི་ཚེ་སྔ་མ་སྔ་མའི་མིང་སྟོར་བ་ནི་ལོ་མ་སྔ་མ་སྔ་མ་འགག་པ་ལྟ་བུ་ཡིན་ཀྱང་སྡོམ་པ་
སྔ་མ་མེད་པར་མི་འགྱུར་བར་བཤད་པའི་ཕྱིར་ཏེ། མདོ་དེ་ཉིད་ལས། དགེ་སློང་གི་ཚུལ་
ཁྲིམས་རྫོགས་པར་མནོས་ན་ཁྲིམས་བཅུ་དང་ལྔ་མ་མཆིས་པར་འགྱུར་རམ། བཀའ་
སྩལ་པ། མེད་པར་མི་འགྱུར་ཏེ། ཞེས་གསུངས་པའི་ཕྱིར་དང་། མཛོད་ལྟར་ཁྲིམས་
བཅུ་ནི་སྤང་བྱ་བཅུ་སྤོང་གི་དགེ་ཚུལ་གྱི་ཚུལ་ཁྲིམས་དང༌། ལྔ་ནི་དགེ་བསྙེན་གྱི་སྤང་བྱ་
ལྔ་སྤོང་གི་དེ་ཡིན་པའི་ཕྱིར། ངོ་བོ་གཅིག་མི་གཅིག་སྐོར་ལ་ཁོ་ན་རེ། གཟུགས་ཅན་དུ་
འདོད་པའི་ཚེ་དགེ་བསྙེན་དགེ་ཚུལ་དགེ་སློང་གསུམ་གྱི་དེ་གསུམ་ཆོས་ཅན། གྲུབ་བདེ་
རྫས་ཐ་དད་ཡིན་པར་(༥༡བ)ཐལ། དེ་གཅིག་དང་ཐ་དད་གང་རུང་ཡིན། དེ་གཅིག་མ་
ཡིན་པའི་ཕྱིར། དང་པོ་གྲུབ་སྟེ། སྐྱེ་གནས་འཇིག་གསུམ་ངོ་བོ་གཅིག་དང་ཐ་དད་
གང་རུང་ཡིན་པའི་ཕྱིར། སྐྱེ་དུས་སྔ་ཕྱི་ཐ་དད། གནས་དུས་སྤང་བྱ་ལྔ་སྤོང་སོགས་ཀྱིས་ཐ་
དད་པའི་ཕྱིར། གཉིས་པ་མ་གྲུབ་ན། སྔ་ཕྱི་ཐ་དད་མ་ཡིན་པར་ཐལ། གྲུབ་བདེ་རྫས་
གཅིག་ཡིན་པའི་ཕྱིར། རྩ་བར་འདོད་ན། དེ་གསུམ་ཆོས་ཅན། སྐྱེ་གནས་འཇིག་གསུམ་
རྫས་ཐ་དད་ཡིན་པར་ཐལ། འདོད་པའི་ཕྱིར། ཁྱབ་པ་གྲུབ་ཟིན། འདོད་ན། དེ་གསུམ་
ཆོས་ཅན། གནས་པ་ངོ་བོ་ཐ་དད་ཡིན་པར་ཐལ། འདོད་པའི་ཕྱིར། འདོད་ན། དགེ་སློང་
གི་རྒྱུད་ཀྱི་དེ་གསུམ་གནས་པ་ངོ་བོ་ཐ་དད་ཡིན་པར་ཐལ། འདོད་པའི་ཕྱིར། འདོད་མི་

ནུས་ཏེ། དེ་གསུམ་གནས་པ་ངོ་བོ་གཅིག་ཏུ་གནས་པའི་ཕྱིར། དེ་གསུམ་ཚུལ་ཁྲིམས་སུ་
ངོ་བོ་གཅིག་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་གསུམ་ཚུལ་ཁྲིམས་ཡིན་པའི་ཕྱིར།
བྱས་པ་ལ་ཁོ་ན་རེ། དེ་གསུམ་ཚུལ་ཁྲིམས་སུ་ངོ་བོ་མི་གཅིག་པར་ཐལ། དེ་གསུམ་ཚུལ་
ཁྲིམས་སུ་ངོ་བོ་ཐ་དད་ཡིན་པའི་ཕྱིར། དེར་ཐལ། དེ་གསུམ་གྱི་དང་པོ་གཉིས་སྤོང་
བཞིའི་ཚུལ་ཁྲིམས་དང་། ཕྱི་མ་སྤོང་བདུན་གྱི་དེ་ཡིན་པའི་ཕྱིར་ན་མ་ཁྱབ། ཡང་ཁ་ཅིག་
ན་རེ། དེ་གསུམ་དོང་ཙེ་གསུམ་བརྩེགས་ལྟར་གནས་པར་ཐལ། དེ་གསུམ་ངོ་བོ་ཐ་དད་
པའི་གཟུགས་ཅན་ཡིན་པའི་ཕྱིར། འདོད་ན། གསུམ་ལྡན་གྱི་དགེ་སློང་ལ་ཕམ་པ་འཆབ་
བཅས་བྱུང་ཚེ་དགེ་སློང་གི་སྡོམ་པ་ཉམས་ལ་གཞན་གཉིས་མ་ཉམས་པར་ཐལ། དེ་
གསུམ་དོང་ཙེ་གསུམ་བརྩེགས་ལྟར་ངོ་བོ་ཐ་དད་དུ་གནས་པའི་ཕྱིར་ན་ཤིན་ཏུ་མ་ཁྱབ་
སྟེ། དེའི་ཚེ་དེ་གསུམ་ངོ་བོ་ཐ་དད་པ་དོང་ཙེ་གསུམ་བརྩེགས་ལྟར་གནས་ཀྱང་དེ་གསུམ་
གཞོམ་བྱེད་ཁས་བླངས་དང་འགལ་བ་ཅིག་སྤྱད་ཅིང་རྒྱུད་འཆབ་སེམས་ཀྱི་ངོ་ཚ་དང་
བག་མེད་ཆེན་པོས་ཤིན་ཏུ་ཚིགས་པའི་ཕྱིར། དཔེར་ན། (༥༢ན)ལྕགས་སླང་རབ་ཏུ་ཚ་
བའི་ནང་དུ་མར་གྱི་དོང་ཙེ་གསུམ་གནས་པ་བཞིན་ནོ། །དེ་སྐད་དུ། རང་འགྲེལ་ལས།
དེ་ནི་ཤ་ཚུགས་ཙམ་ལུས་པའི་ཕྱིར། དགེ་སྦྱོང་ཞེས་གསུངས་པར་ཟད་དེ། ཤིང་ཚིག་པ་
དང་། མཚེའུ་སྐམ་པ་དང་། ཞེས་པའི། འགྲེལ་བཤད་རྒྱལ་སྲས་མ་ལས། ཤིང་ཚིག་པ་
དེ་ནི་ཤིང་མ་ཡིན་ན། ལྷག་མ་སྔོན་གྱི་ཤིང་གི་དབྱིབས་ཙམ་ཞིག་འདྲ་བའི་ཕྱིར། དེ་ལ་
ནི་ཤིང་ཚིག་པ་ཞེས་བྱ། ཞེས་གསུངས་པའི་ཕྱིར་དང་། དེ་གཉིས་མདོ་སྡེ་པའི་སྐབས་
ཡིན་ཀྱང་། ཡོན་ཤཱཀ་གཉིས་ཀས་ཀྱང་ཉམས་པ་དང༌མ་ཆགས་པ་ལྟུང་བ་ལ་སྦྱོར་ན་
ཉེས་བྱས་སོ། །ཞེས་གསུངས་པ་དང་མཐུན་པའི་ཕྱིར། དེར་ཐལ། འོད་ལྡན་ལས་ཀྱང་།
མི་གསོད་ལ་སོགས་བཞི་རྣམས་ཀྱིས། །དགེ་ཚུལ་ལས་ནི་ཉམས་འགྱུར་དང་། །ཞེས་

དང་། རྣམ་འབྱེད་ལས་ཀྱང་། ཕམ་པ་རྣམས་ལས་དགེ་སློང་ཇི་ལྟ་བ་བཞིན་དུ་དགེ་སློང་
མ་དང་། དགེ་ཚུལ་དང་དགེ་ཚུལ་མ་ཡང་དེ་བཞིན་ནོ། །ཞེས་གསུངས་པའི་ཕྱིར། དེ་
སྐད་དུ། ལས་ཆོག་ཆེན་མོ་ལས། གང་ཟག་གཅིག་གི་རྣ་བ་གཡས་གཡོན་ལ་རྒྱན་རེ་
བཏགས་པའི། ནས། དགེ་ཚུལ་གྱི་ངོས་སྐལ་གྱི་སྲོག་གཅོད་དང་། དགེ་བསྙེན་གྱི་ངོས་
སྐལ་གྱི་སྲོག་གཅོད་ཀྱི་ལྟུང་བ་མི་འབྱུང་བའི་སྤུ་རིས་དབྱེ་དཀའ། དེ་བཞིན་དུ་དོང་ཙེ་
སོགས། གསུངས་པའི་ཕྱིར། 
གཞན་ཡང་ཁྱད་པར་དེ་ལྟར་འཐད་པར་ཐལ། དེ་གསུམ་དོང་ཙེ་བརྩེགས་པ་
བཞིན་དུ་ཐ་དད་པར་གནས་པའི་ཕྱིར། དེར་ཐལ། དེ་ལྟར་གནས་པའི་རྒྱུ་མཚན་གྱིས།
བསླབ་པ་འབུལ་ཚེ་དེ་གསུམ་རིམ་གྱིས་བཏང་ཆོག་པའི་ཕྱིར། དཔེར་ན། ལག་གི་དོང་
ཙེ་གསུམ་རིམ་གྱིས་གཏོང་བ་ལྟ་བུ་ཡིན་པའི་ཕྱིར་ཏེ། ཐུབ་པ་དགོངས་རྒྱན་ལས། གང་
གིས་སྡོམ་པ་ཕྱི་མ་ཡོངས་སུ་བཏང་བ་ནའང་། སྡོམ་པ་སྔ་མ་མི་ལྡོག་སྟེ་སྐྱབས་སུ་འགྲོ་
བ་ཡོད་པའི་ཕྱིར་དང་། སྡོམ་པ་(༥༢བ)རྣམས་ཐ་དད་པའི་ཕྱིར། ཞེས་གསུངས་པའི་ཕྱིར།
དེ་སོགས་རིགས་པ་ཡང་དག་དུ་མ་སྤྲོ། 
སྡོམ་པ་སེམས་པ་ས་བོན་དང་བཅས་ན། དགེ་བསྙེན་དགེ་ཚུལ་དགེ་སློང་གི་སྡོམ་
པ་གསུམ་ལྡན་གྱི་དགེ་སློང་གི་རྒྱུད་ཀྱི་དེ་གསུམ་ཆོས་ཅན། གྲུབ་བདེ་རྫས་གཅིག་ཡིན་
པར་ཐལ། གྲུབ་བདེའི་རྫས་གཅིག་དང་དེའི་ཐ་དད་གང་རུང་ཡིན། དེའི་ཐ་དད་མ་ཡིན་
པའི་ཕྱིར། དང་པོ་གྲུབ་སྟེ། ངོ་བོ་གཅིག་དང་ཐ་དད་གང་རུང་གི་དངོས་པོ་ཡིན་པའི་ཕྱིར་
ན་ཤིན་ཏུ་མ་ཁྱབ། རྟགས་གྲུབ་སྟེ། དངོས་པོ་ཡིན་པའི་ཕྱིར། མ་ཁྱབ་མཚམས་ལ།
འདོད་ན། གྲུབ་པ་སྟེ་སྐྱེ་དུས་གཅིག་པར་ཐལ། འདོད་པའི་ཕྱིར་། འདོད་མི་ནུས་ཏེ། དེ་
གསུམ་གྱི་སྔ་ཕྱི་རིམ་གྱིས་བླངས་པའི་ཕྱིར་རོ། །འདི་ཉིད་ལས། དགེ་བསྙེན་ཉིད་དང་།

དགེ་ཚུལ་ཉིད་དང་། དགེ་སློང་ཉིད་དག་གིས་སྔ་མ་བསྙེན་པར་མ་རྫོགས་པ་ལ་ཕྱི་མ་མི་
བྱའོ། །ཞེས་གསུངས་པའི་ཕྱིར།
གཞན་ཡང༌། དེའི་རྒྱུད་ཀྱི་དེ་གསུམ་ཆོས་ཅན། ཁྱོད་གསུམ་གྱི་གཅིག་བོར་ལ་
གཞན་གཉིས་ལྡན་པ་ཅིག་མེད་པར་ཐལ། ཁྱོད་གསུམ་གྲུབ་བདེ་རྫས་གཅིག་ཡིན་པའི་
ཕྱིར། འཁོར་གསུམ། འདོད་ན། དགེ་སློང་གི་སྡོམ་པ་ཕུལ་ནས་དགེ་ཚུལ་དུ་གནས་པ་
མེད་པར་ཐལ་ལོ། །གཞན་ཡང་། མདོ་སེམས་ཀྱི་སྐབས་འདིར། དེའི་རྒྱུད་ཀྱི་དེ་གསུམ་
གྲུབ་བདེ་རྫས་གཅིག་མ་ཡིན་པར་ཐལ། དེའི་རྒྱུད་ཀྱི་དེ་གསུམ་གྲུབ་དུས་མི་གཅིག་
ཀྱང་། བདེ་བ་སྟེ་གནས་པ་ངོ་བོ་གཅིག་པ་དང་། འཇིག་དུས་མི་གཅིག་པར་འདོད་དགོས་
པའི་ཕྱིར། རྟགས་ཟུར་དང་པོ་གྲུབ་སྟེ། དེ་གསུམ་རིམ་གྱིས་ཐོབ་པའི་ཕྱིར། གཉིས་པ་
གྲུབ་སྟེ། དེའི་ཚེ་དེའི་རྒྱུད་ཀྱི་གཞན་གཉིས་དགེ་སློང་གི་སྡོམ་པའི་འཁོར་དང་སྤོང་བདུན་
གཙོ་བོར་སོང་བས་ན་དགེ་སློང་གི་མིང་ཐོབ་ཅིང་། དེའི་བཅས་པ་ཀུན་བསྲུང་དགོས་ལ།
དགེ་བསྙེན་དང་དགེ་ཚུལ་གྱི་སྤྱོད་པ་མི་བྱེད་པའི་ཕྱིར། དེར་ཐལ། བསྙེན་པར་རྫོགས་
མ་ཐག་(༥༣ན)ནས་དགེ་སློང་མ་མཐའ་དག་གི་ཕྱག་ལེན་པ་སོགས་ཡིན་པའི་ཕྱིར། རྩ་
བར། ཚུལ་ཁྲིམས་ཀྱི་མཉམ་པ་ཉིད་སྒྲུབ་པ་ལ་ངེས་པར་སྦྱར་བར་བྱའོ། །ཞེས་དང་།
ཀརྨ་ཤྭ་ཏམ་ལས། དེ་ལྟར་ན་ཚུལ་ཁྲིམས་ཉིད་ཀྱིས་མཉམ་པ་དང་བསླབ་པ་ཉིད་ཀྱིས་
མཉམ་པ་དང་། སོ་སོ་ཐར་པའི་མདོ་འདོན་པ་ཉིད་ཀྱིས་མཉམ་པ་དེ་ཁྱོད་ཀྱིས་དེང་ཕྱིན་
ཆད་སྒྲུབ་པར་བྱའི་མི་སྒྲུབ་པར་མི་བྱའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ།
ཕམ་སོགས་ཀྱིས་འདྲ་ཡང་འབུལ་ཆོག་ལྟ་བུས་འཇིག་དུས་མི་མཉམ་པའི་ཕྱིར།
གཞན་ཡང༌། གསུམ་ལྡན་དགེ་སློང་གི་རྒྱུད་ཀྱི་སྡོམ་གསུམ་སེམས་པ་ས་བོན་དང་
བཅས་པ་གསུམ་གྲུབ་གཏོང་མི་གཅིག་ཀྱང་། གནས་དུས་ངོ་བོ་གཅིག་པར་ཐལ། དེའི་

རྒྱུད་ཀྱི་སྔ་མ་གཉིས་ཀྱི་སྤོང་བཞིའི་སེམས་པ་སྤོང་བདུན་སེམས་པའི་ངོ་བོར་སོང་བའི་
ཕྱིར། དེར་ཐལ། དེས་གཞན་གྱི་སྲོག་གཅོད་པ་སྤོང་བའི་སེམས་པ་དེ་མངོན་དུ་གྱུར་ནས་
བསྲུང་བ་དེ་དེའི་རྒྱུད་ཀྱི་སྔ་མ་གཉིས་ཀྱི་སྲོག་གཅོད་སྤོང་བའི་སེམས་པ་ཡང་བསྲུང་བ་
ཡིན་པའི་ཕྱིར། དེར་ཐལ། གསུམ་ལྡན་གྱི་དགེ་སློང་དེས་འདུ་ཤེས་མ་འཁྲུལ་བས་རང་
མ་ཡིན་པའི་མིའི་སྲོག་བཅད་པ་ན་སྡོམ་པ་ཕམ་པ་དང་ཕམ་འདྲ་གཉིས་དང་གསུམ་སྐྱེད་
པའི་ཕྱིར། དེར་ཐལ། དེའི་རྒྱུ་མཚན་གྱིས་དེའི་རྒྱུད་ཀྱི་སྲོག་གཅོད་སྤོང་བའི་སེམས་པ་
གཅིག་གིས་ཕམ་པ་དང་ཕམ་འདྲ་གཉིས་འགོག་པའི་ཕྱིར།
༢ གཞན་ཡང་། གྲུབ་བདེ་གཅིག་ན་གྲུབ་བདེ་རྫས་གཅིག་པས་ཁྱབ་པར་ཐལ། ཁྱེད་
ཅག་གིས་དེ་དག་ཁ་ནས་གང་ཐོན་བཀོད་པའི་ཕྱིར། འདོད་ན། སྐྱེ་འཇིག་གནས་གསུམ་
དུས་མཉམ་ཡང་གོ་ས་ཐ་དད་ན་གནས་པའི་མེ་ཆུ་གཉིས་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། དེ་ཡོད་པའི་ཕྱིར། དེར་ཐལ། སྐྱེ་བ་དུས་མཉམ་པའི་དེ་གཉིས་
ཡང་ཡོད། གཉིས་པ་ཡང་ཡོད། གསུམ་པ་ཡང་(༥༣བ)ཡོད་པའི་ཕྱིར། རྟགས་རྣམས་སླ་
ཞིང་། འདོད་མི་ནུས། རིགས་པ་འདི་འདྲར་འཁྲུལ་པས་སྔོན་གྱི་སྡོམ་གསུམ་གནས་
འགྱུར་བ་དག་ན་རེ། སྡོམ་པ་སེམས་པར་འདོད་ཚེ་གནས་འགྱུར་ཁོ་ན་དགོས་ཏེ། གསུམ་
ལྡན་དགེ་སློང་རྒྱུད་ཀྱི་སེམས་པ་རྫས་ཐ་དད་པ་གསུམ་མེད་པའི་ཕྱིར། མ་གྲུབ་ན། རྒྱུད་ཐ་
དད་པར་ཐལ་ལོ། །ཟེར་བ་ཤིན་ཏུ་མི་འཐད་པར་ཐལ། སོ་སྐྱེས་ལྷས་སྦྱིན་རྒྱུད་ཀྱི་དགེ་
མི་དགེའི་འཕེན་བྱེད་ཀྱི་ལས་གཉིས་གཅིག་ཆར་ལྡན་པ་ཅིག་ཡོད་པའི་ཕྱིར། མ་ཁྱབ་ན།
རྒྱུད་ཐ་དད་ཀྱི་སྐྱོན་དང་། མ་གྲུབ་ན། དགེ་བའི་ལས་རྒྱུད་ལྡན་ཡིན་ན་མི་དགེ་བའི་
ལས་རྒྱུད་ལྡན་མིན་དགོས་པས། མདོ་བསྟན་ཆོས་ཐམས་ཅད་དང་འགལ་ལོ། །
ཡང་ཁོ་ཤན་ཏི་ལེགས་བཟང་ན་རེ། སྐྱབས་འགྲོ་བཏང་བས་སོ་ཐར་སྡོམ་པ་གཏོང་བ་མི་

འཐད་པར་ཐལ། དགེ་སློང་མ་སྦོམ་དགའ་མོས་སྐྱབས་འགྲོ་བཏང་ཡང་སོ་ཐར་གྱི་སྡོམ་
པ་མ་བཏང་བའི་ཕྱིར། དེར་ཐལ། དེའི་སྐྱབས་འགྲོ་བཏང་བ་གང་ཞིག །སོ་ཐར་གྱི་སྡོམ་
པ་མ་བཏང་བའི་ཕྱིར། དང་པོ་གྲུབ་སྟེ། དགེ་སློང་མ་སྦོམ་དགའ་མོས་སྟོན་པ་གཞན་
དང་ཆོས་གཞན་དང་དགེ་འདུན་ཡང་གཞན་ཡོད་ཀྱི་འོ་ཅག་འདེངས་ཞེས་ཁྲོས་ནས་སྨྲས་
པའི་ཕྱིར་ན་མ་ཁྱབ་སྟེ། དེ་ཁྲོས་དབང་གིས་ཡིན་པས་བསླབ་པ་དང་སྐྱབས་འགྲོ་མི་
གཏོང་བའི་ཕྱིར། དེར་ཐལ། ཡུལ་དང་ཡུལ་ཅན་གང་ཡིན་པ་རང་བཞིན་ཉམས་ན་ཕུལ་
ཀྱང་ཕུལ་བར་མི་འགྱུར་བའི་ཕྱིར་ཏེ། བམ་པོ་ལྔ་བཅུ་པ་ལས། ཕུལ་བར་མི་འགྱུར་བའི་
རྣམ་པ་ནི་འདི་ལྟ་སྟེ། དགེ་སློང་ཁྲོས་ཞིང་ཁྲོ་བའི་ཟིལ་གྱིས་ནོན་པ་དང་། སྨྱོས་པ་དང་།
སེམས་འཁྲུག་པ་དང་། ཚོར་བ་དག་གིས་ཉེན་པ་ལ་སོགས་པས་རང་བཞིན་ཉམས་པས་
ཕུལ་ན་ཕུལ་བ་ཉིད་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ལ་
ལྟུང་བྱེད་བྱུང་བར་བཤད་པའི་ཕྱིར། འདིར་བསླབ་སྦྱིན་དགེ་སློང་གིས་བསླབ་པ་སྦྱིན་པ་
དང་། སྡོམ་(༥༤ན)པ་སྦྱིན་པ་གཅིག་གམ། དེ་བཞིན་དུ་ཕམ་པ་འཆབ་མེད་བྱུང་ན་སྡོམ་
པ་བྱིན་མཚམས་སྐྱེ་ཚུལ་གྲུབ་མཐའ་བཞི་མཐུན་ནམ། ཞེ་ན། འདི་ནི་ལུང་དང་བསྟན་
བཅོས་རྣམས་ན་ཆེར་གསལ་བ་རྗེ་རིན་པོ་ཆེས་ཀྱང་གསལ་བར་བཤད་ཀྱང་རང་བཞིན་
གྱི་ལྗོངས་འདིའི་འདུལ་འཛིན་སྔ་ཕྱི་གཞན་དག་གི་ཡི་གེར་མི་གསལ་བས་ཉུང་གསལ་
ཅིག་བཤད་པར་བྱའོ།
དེ་ལ་ཁ་ཅིག་ན་རེ། བསླབ་སྦྱིན་དགེ་སློང་དེ་ལ་སྡོམ་པ་བསྐྱར་ནས་བྱིན་པ་མི་
འཐད་པར་ཐལ། དེ་ལ་ཆད་ལས་ཀྱི་བསླབ་པ་བྱིན་ཙམ་ཡིན་པའི་ཕྱིར། དེར་ཐལ།
བསླབ་པ་བྱིན་ཞེས་པའི་སྟེར་རྒྱུའི་བསླབ་པ་དེ་ཆད་ལས་ཀྱི་བསླབ་པ་ལ་བྱེད་པའི་ཕྱིར་
ན། མདོ་སྡེ་པ་མ་ཡིན་པའི་དབུ་སེམས་བྱེ་སྨྲ་གསུམ་གྱི་ལུགས་ལ་ཤིན་ཏུ་མ་ཁྱབ། རྩ་

བར་འདོད་མི་ནུས་ཏེ། མདོ་སྡེ་པའི་ལུགས་ལ་ཕམ་པ་བྱུང་བ་སླར་བླངས་དུ་མེད་པ་
དང་། ཕམ་པ་འཆབ་མེད་འདོད་པའི་བྱེ་སྨྲའི་ལུགས་ལ་ཡང་སྡོམ་པ་བསྐྱར་ནས་བླངས་
ན་སྐྱེ་ཡང་རྣམ་དག་མི་སྐྱེ་བར་འདོད། དབུ་སེམས་གཉིས་ཀྱིས་ཕམ་པ་བྱུང་བའི་བྱང་
སེམས་ཀྱིས་སླར་བླངས་ན་རྣམ་དག་སྐྱེ་ཡང༌། བྱང་སེམས་མ་ཡིན་པས་བླངས་ན་སྐྱེ་ཡང་
རྣམ་དག་མི་སྐྱེ་བར་འདོད་པའི་ཕྱིར། དང་པོ་གྲུབ་སྟེ། འཆབ་མེད་ཕམ་པ་མ་ཡིན་པས་
ཆད་ལས་ཀྱི་བསླབ་པས་ཆོག་ལ། ཕམ་པ་བྱུང་བས་སྡོམ་པ་བླངས་དུ་མེད་པར་བཤད་
པའི་ཕྱིར། རྣམ་བཤད་བྱང་ཆུབ་གཞུང་ལམ་ལས། འདི་ལ་སྡེ་པ་ཁ་ཅིག་འཆབ་པ་མེད་
ན་ཕམ་པར་མི་འགྱུར་བས། ཕམ་པ་ཐམས་ཅད་འཆབ་བཅས་སུ་འདོད་པ་ལྟར་ན་ཕྱིར་
བླངས་དུ་མེད་པ་སྒྲ་སོར་བཞག་གིས་ཆོག་གོ །ཞེས་གསུངས་པའི་ཕྱིར། སྔར་བཤད་
ཟིན་ཏོ། །གཉིས་པ་གྲུབ་སྟེ། བྱེ་སྨྲའི་ལུགས་ལ་ཕམ་པ་ལ་འཆབ་མེད་དང་འཆབ་བཅས་
གཉིས་ཡོད་པས་ཕྱི་མ་གཏན་ནས་མི་སྐྱེ་ལ་སྔ་མས་བསླབ་པ་ཕུལ་ནས་བསྙེན་པར་
རྫོགས་ན་སྐྱེ་ཡང་(༥༤བ)རྣམ་དག་མི་སྐྱེ་བར་འདོད་པའི་ཕྱིར། དེའི་རྒྱུད་ལ་སྡོམ་པ་ཡོད་
པས་ངེས་པར་ལེན་མི་དགོས་ཀྱང་བསླབ་པ་མ་ཕུལ་ན་སྔ་མས་རྒྱུད་བཀག་ནས་མི་སྐྱེ་
བར་འདོད་པའི་ཕྱིར། ཞུས་པ་ལས། བཙུན་པ་བསླབ་པ་བརྩལ་བས་བསླབ་པ་ཕུལ་ཏེ།
ཁྱིམ་པའི་ནས། དགེ་སློང་གིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་
པར་ཞེས་བགྱི་འམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། ཞེས་གསུངས་པའི་
ཕྱིར་དང༌། རྣམ་བཤད་བྱང་ཆུབ་གཞུང་ལམ་ལས། གལ་ཏེ་ཕམ་པ་འཆབ་མེད་བྱུང་ན་
སོ་ཐར་ཡང་སྔ་མ་ཕུལ་ནས་བླངས་ན་བསྙེན་པར་རྫོགས་པར་གསུངས་པ་མིན་ནམ།
ཞེས་པ་ནས། ཐེག་པ་དམན་པའི་རྟེན་ལ་ནི་བླངས་ཀྱང་དགེ་སློང་གི་སྡོམ་པ་རྣམ་དག་མི་
སྐྱེ་བའི་ཕྱིར་ཏེ། ཞེས་གསུངས་པའི་ཕྱིར། འདི་ལ་ཕམ་པ་འཆབ་མེད་མཐོལ་བཤགས་

བྱས་ནས་ཆད་ལས་ཀྱི་བསླབ་པ་སྟེར་བ་ཡིན་ཏེ། བམ་པོ་ལྔ་བཅུ་པ་ལས། ཕམ་པར་
གྱུར་བའི་དངོས་གཞི་ཕྱིར་འཆོས་པ་ཡང་མཐོལ་བ་དང་བཤགས་པ་གཉིས་ཕམ་པར་
གྱུར་པའི་དངོས་གཞི་ལས་བླངས་པ་སྟེ། ཞེས་པ་ནས། དེ་ལྟར་མཐོལ་བས་བཤགས་པ་
ནི། བསླབ་པ་སྦྱིན་པའི་ཆོ་གས་དངོས་གཞིས་ལྟུང་བ་ལས་ལྡང་བར་འགྱུར་ཏེ། ཞེས་
གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། བྱང་སེམས་ཀྱི་དགེ་སློང་ལ་ཕམ་པ་
འཆབ་མེད་བྱུང་བས་སླར་བསླབ་པ་ཕུལ། དེ་ནས་བླངས་ན་དགེ་སློང་གི་སྡོམ་པ་རྣམ་
དག་སྐྱེ་བ་གང་ཞིག །བྱང་སེམས་ལས་གཞན་པའི་དགེ་སློང་གི་རྟེན་ལ་ཕམ་པ་འཆབ་
མེད་བྱུང་ན་བསླབ་པ་ཕུལ་ནས་བླངས་ན་དེ་སྐྱེ་ཡང་དེའི་སྡོམ་པ་རྣམ་དག་མི་སྐྱེ་བའི་
ཕྱིར། དང་པོ་གྲུབ་སྟེ། རྣམ་བཤད་བྱང་ཆུབ་གཞུང་ལམ་ལས། ཕམ་པ་འཆབ་མེད་
འདོད་པ་ལྟར་ན་ཡང་བྱང་སེམས་ཀྱི་སྡོམ་པ་བླངས་དུ་ཡོད་པ་དང་མི་འདྲ་སྟེ། བྱང་
སེམས་ལ༌ནི༌སླར་བླངས་པས་སྡོམ་པ་རྣམ་དག་སྐྱེ་(༥༥ན)ལ། ཞེས་གསུངས་པའི་ཕྱིར།
འདི་ལ་བསླབ་པ་མི་སྦྱིན་པར་མངོན་ཏེ། དེ་སྦྱིན་ན་རྣམ་དག་གི་ཁྲོད་དུ་མི་ཚུད་པའི་
ཕྱིར། རྟགས་གཉིས་པ་གྲུབ་སྟེ། བྱང་ཆུབ་གཞུང་ལམ་ལས། ཐེག་པ་དམན་པའི་རྟེན་ལ་
ནི་སླར་བླངས་ཀྱང་དགེ་སློང་གི་སྡོམ་པ་རྣམ་དག་མི་སྐྱེ་བའི་ཕྱིར་ཏེ། ཡུལ་རྟེན་ལ་ལྟོས་
ནས་བསྙེན་པར་མ་རྫོགས་པ་དང་རྫོགས་པ་གཉིས་ཀར་གསུངས་པའི་ཕྱིར་རོ། །ཞེས་
གསུངས་པའི་ཕྱིར། བསྙེན་པར་རྫོགས་མ་རྫོགས་གསུངས་ཚུལ་ཞུ་བ་སོགས་སྔཪ་
བཤད་པ་དེ་ཡིན་ནོ།
ཚུལ་འདིའི་མཁས་པ་ཡོན་ཤཱཀ་ཞི་བ་ལྷ་སོགས་ཀྱི་དགོངས་པ་ཡིན་ཏེ། འོད་ལྡན་
ལས། སྔ་རབས་པ་དག་ན་རེ། ཞེས་པ་ནས། ཇི་སྟེ་མཐར་གྱུར་པས་སྡོམ་པ་ཞིག་པ་
ཡིན་ན། ཇི་ལྟར་ན་བསླབ་པ་དགེ་སློང་དང་འདྲ་བ་ཡིན་ཞེ་ན། བསམ་པ་ཕུན་སུམ་

ཚོགས་པ་ཡང་བསླབ་པ་ནོད་པའི་ཕྱིར་རོ། །ཞེས་གསུངས་པའི་ཕྱིར་དང་། ཞི་བ་ལྷའི་
དགོངས་པ་ཡང་ཡིན་ཏེ། ཉེ་བར་འཁོར་གྱི་མདོ་དེ་སྨོན་སེམས་སྐབས་སུ་བཤད་པ་དེའི་
ཕྱིར་ཏེ། བྱང་ཆུབ་གཞུང་ལམ་ལས། མདོ་འདི་སློབ་དཔོན་ཞི་བ་ལྷས་བྱང་ཆུབ་ཀྱི་
སེམས་ཀྱི་མཐུས་སྡིག་ལྟུང་འདག་པའི་ཤེས་བྱེད་དུ་དྲངས་ལ་མདོའི་དོན་ནི་རྩ་ལྟུང་བྱུང་
ཡང་སྨོན་སེམས་དང་མ་བྲལ་ན་སླར་སྡོམ་པ་གསོར་ཡོད་པར་བསྟན་པས་ན། ཞེས་
གསུངས་པའི་ཕྱིར། ཁྱབ་སྟེ། ཞི་བ་ལྷས་སྡིག་ལྟུང་འདག་པའི་ཤེས་བྱེད་དུ་དྲངས་པར་
བཤད་པའི་ཕྱིར། འདི་འདྲར་འཁྲུལ་ནས་ཁ་ཅིག་བོད་རྒན་ན་རེ། སོ་ཐར་སྡོམ་པ་གཟུགས་
ཅན་ཡིན་ན་བསྐྱར་མི་རུང་ལ། དེ་སེམས་པ་ཡིན་པས་བསྐྱར་ཆོག་པས་ན་གྲུབ་མཐའ་
འོག་མར་ཕམ་པ་བྱུང་ན་མི་རུང་ལ། གྲུབ་མཐའ་གོང་མར་རུང་ཟེར་རོ། ། 
དེ་ལ་འོ་ན་གྲུབ་མཐའ་གོང་མའི་ལུགས་ལ་ཐེག་དམན་ལྟ་བུ་བྱང་སེམས་མ་ཡིན་
པའི་དགེ་སློང་ལ་སོ་ཐར་གྱི་ཕམ་པ་བཞི་འཆབ་མེད་བྱུང་བས་བསྐྱར་ན་སྡོམ་(༥༥བ)པ་
རྣམ་དག་སྐྱེ་བར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། གྲུབ་མཐའ་གོང་
མ་དང་ཐེག་ཆེན་གང་ཟག་ནོར་བའི་རྨོངས་སྐད་ཡིན་པའི་ཕྱིར། བྱང་ཆུབ་གཞུང་ལམ་
ལས། འདི་ལ་འཁྲུལ་ནས་ཐེག་ཆེན་པའི་ལུགས་ཀྱི་སོ་ཐར་ལ་ཕམ་པ་བྱུང་ཡང་
བསྐྱར་བས་སྔོན་བཞིན་འཐོབ་བོ། །ཞེས་སྨྲ་བ་ནི། ཐེག་ཆེན་པའི་གྲུབ་མཐའ་དང་ཐེག་
ཆེན་པའི་གང་ཟག་གཅིག་ཏུ་བཟུང་བའི་ནོར་པ་ཆེན་པོ་ཡིན་ནོ། །ཞེས་གསུངས་པའི་
ཕྱིར། དེས་ན་བྱང་སེམས་མིན་དུས་ཕམ་པ་བྱུང་ནས་རྗེས་སུ་བྱང་སེམས་སྐྱེས་པས་སླར་
བླངས་ཀྱང་མི་སྐྱེ། རྒྱུད་ཕམ་པས་ཤིན་ཏུ་ཚིག་པའི་ཕྱིར། དེར་ཐལ། བྱང་སེམས་དགེ་
སློང་གིས་ཕམ་པ་བྱུང་ཡང་སླར་བླངས་པས་རྣམ་དག་སྐྱེ་བ་དེ་བྱང་ཆུབ་སེམས་ཀྱི་མཐུས་
ཕམ་པ་དེ་ཟིལ་གྱིས་མནན་པའི་མཐུ་ཡིན་པའི་ཕྱིར། དཔེར་ན་དུས་མཐའི་མེས་རི་གླིང་

རྒྱ་མཚོ་སོགས་སྲེག་པ་ལྟར་བྱང་ཆུབ་སེམས་ཀྱིས་ཀྱང་སྡིག་པ་ཐམས་ཅད་འཇོམས་པར་
ཞུགས་པའི་ཕྱིར་ཏེ། མགོན་པོ་ཞི་བ་ལྷས། སྡིག་པ་སྟོབས་ཆེན་ཤིན་ཏུ་མི་བཟད་པ། །
དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་གནོན་པར་
བྱེད། །དེས་ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་
སྲེག་པར་བྱེད། །ཅེས་གསུངས་པ་དང་། མདོ་སྡེ་རྒྱན་སོགས་དང་མཐུན་པའི་ཕྱིར། ཐུབ་
དགོངས་སུ་ཉེ་བར་འཁོར་གྱི་མདོ་དྲངས་པ་ལས། བྱང་ཆུབ་སེམས་དཔའ་གལ་ཏེ་སྔ་དྲོ་
ལྟུང་བ་བྱུང་ན་ཉི་མ་ཕྱེད་ན་བྱང་ཆུབ་ཀྱི་སེམས་མངོན་དུ་བྱེད་པ་དེའི་ཚེ་ཚུལ་ཁྲིམས་ཀྱི་
ཕུང་པོ་མཐའ་མེད་པ་ཉིད་དུ་རིགས་པར་བྱའོ། །དེ་བཞིན་དུ་རིགས་ཀྱི་བུ་བསྐལ་པའི་
མེ་དང་མཉམ་པའི་བྱང་ཆུབ་ཀྱི་སེམས་ནི་ཉེས་པར་སྤྱོད་པ་ཐམས་ཅད་སྲེག་པར་བྱེད་
པའོ། །ཞེས་གསུངས་པའི་ཕྱིར་དང་། དེ་སྐད་དུ། བྱང་ཆུབ་གཞུང་ལམ་ལས། རྩ་ལྟུང་
གིས་སྡོམ་པ་སླར་སྐྱེ་བའི་གེགས་བྱེད་པའི་སྒྲིབ་པ་(༥༦ན)བྱང་ཆུབ་ཀྱི་སེམས་དང་མ་
བྲལ་བའི་སྟོབས་ཀྱིས་བཀག་ཅེས་བཤད་དགོས་སོ། །ཞེས་གསུངས་པའི་ཕྱིར། འདིའི་
ཕམ་པ་ལ་འཆབ་བཅས་ཀྱང་ཡོད་པ་ལྟར་སྣང་བས་དཔྱད་དགོས་སོ། །
ཡང་ཁོ་ན་རེ། ཕམ་པ་འཆབ་མེད་བྱུང་བས་ཀྱང་བསླབ་པ་ཕུལ་ནས་སྡོམ་པ་ལེན་
དགོས་པར་ཐལ། ཕམ་པ་འཆབ་བཅས་པས་སྡོམ་པ་འཆལ་བ་དེ་མ་ཕུལ་ན་ད་དུང་དགེ་
སློང་ཡིན་པས་སྡོམ་པ་མི་སྐྱེ་བའི་ཕྱིར། དེར་ཐལ། དེ་ལྟར་བྱེ་སྨྲས་ཁས་ལེན་པའི་ཕྱིར་
ན་མ་ཁྱབ་ཅིང༌། རྟགས་གྲུབ་སྟེ། བྱེ་སྨྲས་ཕམ་པ་འཆབ་བཅས་པའི་རྒྱུད་ལ་དགེ་སློང་གི་
སྡོམ་པ་མེད་ན་དེ་རབ་བྱུང་དང་བསྙེན་རྫོགས་རུང་བར་འགྱུར་ཞེས་རྩོད་པ་ལ། སློབ་
དཔོན་དབྱིག་གཉེན་གྱིས་དགེ་སློང་གི་སྡོམ་པ་མེད་ཀྱང་བཅས་དབང་གིས་མི་སྐྱེ་བར་
བཞེད་པའི་ཕྱིར་ཏེ། མཛོད་རང་འགྲེལ་ལས། གལ་ཏེ་ཕས་ཕམ་པ་དགེ་སློང་མ་ཡིན་ན་

ཅི་སྟེ་ཡང་རབ་ཏུ་མི་འབྱུང་། ཞེས་རྩོད་པ་དང་། ལན་དུ། དེ་ཉིད་ལས། རྒྱུད་ཁྲེལ་མེད་
པ་ཆེན་པོས་ཉམས་པར་བྱས་པས་སྡོམ་པའི་སྐལ་བ་མེད་པའི་ཕྱིར་ཡིན་གྱིས། དགེ་སློང་
གི་དངོས་པོ་ལ་ལྟོས་ཏེ་མ་ཡིན་ཏེ། འདི་ལྟར་དེ་ནི་བསླབ་པ་ཕུལ་ཡང་རབ་ཏུ་མི་འབྱུང་
ངོ་། །ཞེས་གསུངས་པའི་ཕྱིར། རྩ་བར་འདོད་ན། ཕམ་པ་འཆབ་མེད་བྱུང་མ་ཐག་པའི་
རྒྱུད་ལ་དགེ་སློང་གི་སྡོམ་པ་ཡོད་པར་ཐལ། དེའི་བསླབ་པ་ཕུལ་བའི་རྒྱུ་མཚན་ཡོད་པའི་
ཕྱིར་ན། ཐེག་ཆེན་གྱི་ལུགས་ལྟར་ན་མ་ཁྱབ་སྟེ། དེ་ཕུལ་བ་བཅས་དབང་ཙམ་ཡིན་པའི་
ཡང་ཁོ་ན་རེ། སྟོན་པ་འདིའི་བསྟན་པ་ལ་ཡང་བྱང་ཆུབ་བར་གྱི་མཐའ་ཅན་གྱི་
དགེ་སློང་གི་སྡོམ་པ་ཡོད་པར་ཐལ། བཅོམ་ལྡན་འདས་འདིའི་བཀའི་བརྗོད་བྱར་གྱུར་
པའི་དེ་འདྲའི་དགེ་སློང་གི་སྡོམ་པ་ཡོད་པའི་ཕྱིར། ཐེག་ཆེན་ལུགས་ལ་མ་ཁྱབ། རྟགས་
གྲུབ་སྟེ། (༥༦བ)མདོ་སྡེ་རྒྱན་ལས། ས་རྣམས་ཀུན་ལ་བློ་ལྡན་གྱི། །རབ་བྱུང་ལེན་པས་ཐོབ་
པ་དང་། །ཆོས་ཉིད་ཀྱིས་ནི་ཐོབ་པ་གཞན། །རབ་ཏུ་བྱུང་བ་སྟོན་བྱེད་ཡིན། །ཞེས་
གསུངས་པའི་ཕྱིར། །
སྨྲས་པ། ཐུབ་གསུངས་མདོ་སྔགས་རྒྱ་མཚོ་ཧུབ་གཅིག་གིས། །བཏུང་མཁས་དེ་ཡི་
ལེགས་བཤད་མཆོད་ཡོན་སྣོད། །འགངས་བྱེད་བློ་གྲོས་རལ་ཀླུང་ཐིགས་པའི་རྒྱུན། །ས་
གསུམ་རྒུད་པའི་དྲི་མ་འཁྲུད་ཕྱིར་བསྒྲེངས། །མཚན་དཔེ་བྲལ་ཡང་ལྷ་མིའི་སྟོན་པ་
མཛད། །འགོག་ལམ་མིན་ཀྱང་ཉེས་ཚོགས་ཀུན་སྐྱོབས་ཆོས། །ཐར་པའི་ཐེམ་སྐས་ཐུབ་
བསྟན་རིན་ཆེན་མཛོད། །ཆོས་འདུལ་རྒྱལ་མཚན་ཚུགས་ཤིག་ལྷ་རྣམས་ཀྱེ། །སྲིད་ཞིའི་
ཡོན་ཏན་ཉིང་ཁུ་རྣམ་འདྲེན་དེས། །དུལ་བའི་འཁོར་མང་དབུས་སུ་ལྷ་ཀླུ་སོགས། །སྐྱེ་
དགུཪ་གཅེས་པཪ་ཡང་ཡང་བཀའ་སྩལ་ཆོས། །འདུལ་བ་འདི་ཡིན་ད་ཟུངས་ལྷ་ཀླུ་

མི། །ཐུབ་ཁྱོད་འགྲོར་བརྩེས་ཐུགས་ཀྱིས་འཛུམ་ཟེར་རྒྱས། །ལྷ་དང་ལྷ་མིན་ཀླུར་བཅས་
འགྲོ་རྣམས་ལ། །ཆོས་འདི་སྲུང་ཞེས་ཡང་ཡང་བཀའ་སྩལ་ཚུལ། །ཐོས་སོ་སྟོན་ཀྱེ་འདུལ་
འཛིན་ས་ཁྱབ་མཛོད། །ཅེས་པའང་བར་སྐབས་ཀྱི་ཚིགས་སུ་བཅད་པའོ། །
འཇུག་བྱ་བསྟན་བཅོས་ཀྱི་རང་བཞིན་བཤད་པ། 
གཉིས་པ། འཇུག་བྱ་བསྟན་བཅོས་ཀྱི་རང་བཞིན་ལ། སྡོམ་པ་མ་ཐོབ་པ་ཐོབ་པར་
བྱེད་པ་དང་། ཐོབ་པ་མི་ཉམས་པར་བསྲུང་བ་དང་། ཉམས་ན་ཕྱིར་བཅོས་པའི་ཐབས་
དང་གསུམ། དང་པོ་ལ། གཞི་དང་ཕྲན་ཚེགས་དང་ཞུ་བ་གསུམ་གྱིས་རིམ་བཞིན་བཤད་
པའི་དོན་འགྲེལ་བར་བཤད་ན། སྔོན་ཆོག་དང༌། ད་ལྟར་གྱི་ཆོ་ག་གཉིས།
སྔོན་ཆོག་བཤད་པ།  
དང་པོ་ལ། དཀའ་གནས་ལ་གཞན་གྱིས་དོགས་པ་བཅད་པ་དང་། སྤྱིའི་དོན་གྱིས་
རང་ལུགས་བཞག་པ་གཉིས། །དང་པོ་ལ། བོད་ཤ་མི་ལུགས་དང་ཀྱི་འདུལ་འཛིན་ཆེན་པོ་རྩ་
འདུལ་ལུགས་འཛིན་ཆེན་པོ་མང་པོ་ན་རེ། སྔོན་ཆོག་བཅུ་ཡོད་དེ། དེ་སྐད་དུ། རང་རང་གི་སྡོམ་
ལས། སངས་རྒྱས་(༥༧ན)རང་བྱུང་རང་རྒྱལ་མཁན་སློབ་མེད། །ཡེ་ཤེས་ཁོང་ཆུད་ཚུར་
ཤོག་སྐྱབས་འགྲོ་དང་། །སྟོན་པར་ཁས་བླངས་དྲི་མཉེས་ལྕི་ཆོས་བླངས། །འཕྲིན་དང་
གསོལ་བཞིའི་ལས་དང་སྔོན་ཆོག་བཅུ། །ཞེས་སྨྲ་བའི་ཕྱིར་རོ། །  
དེ་མི་འཐད་པར་ཐལ། འདིའི་དང་པོ་གཉིས་དང་ངེས་ཞུགས་གསུམ་ལ་ཆོ་ག་མེད།

འཕྲིན་ཆོག་དར་ཆོག་ཡིན། དྲི་མཉེས་སོགས་སྡོམ་པ་འབོག་པའི་ཆོ་ག་མ་ཡིན་པའི་ཕྱིར།
དང་པོ་གྲུབ་སྟེ། དེ་ལ་རྣམ་པར་རིག་བྱེད་ཀྱི་སྒྲ་མེད་པའི་ཕྱིར། རྟགས་སླ། ཁྱབ་སྟེ།
སྐབས་འདིའི་ཆོ་ག་གཉིས་ཚང་མ་ཚང་ཞེས་པའི་ཆོ་ག་སྒྲ་ལ་འཇོག་པའི་ཕྱིར་ཏེ། རྩ་བ་
ལས། ཆོ་ག་ལས་འདས་ན་ལས་མི་ཆགས་སོ། །འདིར་ཆོ་ག་ནི་དགེ་འདུན་ཚང་བ་དང་
ལས་བརྗོད་པ་དང་ལས་བྱེད་པ་ཉིད་དོ། །ཞེས་གསུངས་པའི་ཕྱིར། འདིའི་རང་བྱུང་དང་
ངེས་ཞུགས་ནི་ཡེ་ཤེས་ཡིན་ཅིང་སྡོམ་པ་དེ་དག་ཐོབ་བྱེད་ཡིན་པའི་ཕྱིར་ཏེ། དེ་སྐད་དུ་
རིན་ཆེན་ཕྲེང་བར། རང་བྱུང་དང་ཡེ་ཤེས་ཁོང་ཆུད་ལ་རིག་བྱེད་ཀྱང་མི་དགོས་པའི་
ཕྱིར། ཆོ་ག་ཡིན་པའང་མི་འཐད། ཅེས་གསུངས་པའི་ཕྱིར། རྟགས་གཉིས་པ་མ་གྲུབ་ན།
འཕྲིན་ཆོག་ཆོས་ཅན། ཁྱོད་མཁན་སློབ་དང་བཅས་པའི་ཆོ་ག་མ་ཡིན་པར་ཐལ། ཁྱོད་
སྔོན་ཆོག་ཡིན་པའི་ཕྱིར། ཁྱབ་སྟེ། དར་ཆོག་མིན་པའི་མཁན་སློབ་ཅན་གྱི་སྡོམ་པ་འབོག་
ཆོག་ལུང་ན་མེད་པའི་ཕྱིར། ལུང་གཞི་ལས། སྔོན་གྱི་ཆོ་གས་དེ་ལྟར་རབ་ཏུ་བྱུང་ཞིང་
བསྙེན་པར་རྫོགས་པ་དག་མཁན་པོ་མེད་པ་དང་། སློབ་དཔོན་མེད་པས། ཞེས་དང་།
ཊིཀྐ་ལས་ཀྱང་། མཁན་པོ་དང་སློབ་དཔོན་གྱི་གནང་བ་བས་སྔར་བཤད་པས་ན་དེའི་
ཕྱིར་སྔོན་གྱི་ཆོ་ག་ཞེས་བྱ་བ་སྟེ། དེ་གཉིས་མེད་པར་ཡང་སྔོན་རབ་ཏུ་བྱུང་བ་དང་།
བསྙེན་པར་རྫོགས་པའི་ཆོ་ག་འབྱུང་བས། ཞེས་གསུངས་པའི་ཕྱིར། རྩ་བར་འདོད་མི་
ནུས་ཏེ། ཁྱོད་མཁན་སློབ་དང་བཅས་པས་དགེ་(༥༧བ)ཚུལ་སོགས་རིམ་གྱིས་བསྒྲུབ་པའི་
འཕྲིན་ཆོག་ཡིན་པའི་ཕྱིར། ཊིཀྐ་ལས། མཁན་པོ་ལ་སོགས་པའི་སྐལ་བ་དང་ལྡན་པའི་
རང་བཞིན་ཅན་གྱི་རབ་ཏུ་བྱུང་བ་དེ་ལ་བྱ་བ་གང་ཡིན་པ་དེ་དག་མངགས་པ་དེས་རྗེས་
སུ་བསྒྲུབ་པར་བྱ། ཞེས་དང་། འགྲེལ་ཆུང་ལས་ཀྱང་། མཁན་མོ་ལས་ལུང་མནོས་ཏེ་ཕོ་
ཉས་ཁྲིམས་དབོག །ཞེས་གསུངས་པའི་ཕྱིར་དང་། ཕྲན་ཚེགས་ལས་ཀྱང་། ཆོས་སྦྱིན་

མ་ནི་ལོ་གཉིས་ཀྱི་བར་དུ་ཆོས་དྲུག་དང་རྗེས་སུ་མཐུན་པའི་བསླབ་ལ་བསླབ་ཟིན་གྱི།
དེ་ཡང་ཨུཏྤ་ལའི་ཁ་དོག་མ་འཕྲིན་པར་ཐོང་ལ་ཚངས་པར་སྤྱོད་པ་ལ་ཉེ་བར་གནས་
པའི་སྡོམ་པ་བྱིན་ཅིག །དགེ་འདུན་སྡེ་གཉིས་ཀྱིས་ཨུཏྤ་ལའི་ཁ་དོག་འཕྲིན་པར་ཐོང་སྟེ་
ཆོས་སྦྱིན་མ་བསྙེན་པར་རྫོགས་པར་གྱིས་ཤིག །ཅེས་གསུངས་པའི་ཕྱིར། ཁྱབ་སྟེ། འདིས་
བསླབ་པ་རིམ་གྱིས་སྦྱིན་པར་བཤད་པའི་ཕྱིར། འདི་ལ་གནོད་བྱེད་དགུ་སོགས་ཡོད། 
གཞན་ཡང་། ཚུར་ཤོག་གི་དང་སྐྱབས་འགྲོའི་བསྙེན་རྫོགས་དང་། ལྕི་ཆོས་ཁས་
བླངས་ཀྱི་བསྙེན་རྫོགས་དང་། བཅུའི་ཚོགས་དང་། ལྔའི་ཚོགས་ཀྱི་བསྙེན་རྫོགས་རྣམས་
ཆོས་ཅན། ཁྱོད་དར་ཆོག་གི་རྗེས་སུ་གནང་མི་རིགས་པར་ཐལ། ཁྱོད་སྔོན་ཆོག་ཡིན་
པའི་ཕྱིར། ཁྱབ་སྟེ། སྔོན་ཆོག་དང་དར་ཆོག་གཉིས་ཀས་སྡོམ་པ་སྐྱེ་བར་འདྲ་ཡང་ད་
ལྟར་ནི་སྔོན་ཆོག་གི་གདུལ་བྱ་དེ་ལྟ་བུ་མེད་པས་ད་ལྟར་གྱི་ཆོ་ག་བཅས་པའི་ཕྱིར།
དེར་ཐལ། ཆོ་ག་གཉིས་མཛད་པའི་དགོས་པ་ཡོད་པའི་ཕྱིར་ཏེ། ཊིཀྐ་ལས། གདུལ་བྱའི་
སེམས་ཅན་གྱི་བྱེ་བྲག་ལས་ཆོ་ག་གཉིས་རྣམ་པར་བཞག་སྟེ། ཞེས་པ་ནས། ད་ལྟར་ནི་
དེ་ལྟ་བུའི་རྒྱུད་རྣམ་པར་དག་པ་དག་མེད་པས། དེས་ན་ད་ལྟར་གྱི་ཆོ་ག་རྣམ་པར་བཞག་
གོ །ཞེས་གསུངས་པ་ལྟར་གཞི་འགྲེལ་ལས་ཀྱང་བཤད་པའི་ཕྱིར། འདོད་ན། མི་འཐད་
པར་ཐལ། དང་པོ་ཡང་མི་འཐད། གཉིས་པ་ཡང་མི་འཐད། ཕྱི་མ་གཉིས་ཤིན་ཏུ་མི་
འཐད་པའི་(༥༨ན)ཕྱིར། དང་པོ་གྲུབ་སྟེ། སྟོན་པ་མྱ་ངན་ལས་འདའ་ཁར་ཀུན་ཏུ་རྒྱུ་རབ་
བཟང་ཚུར་ཤོག་གི་སྒོ་ནས་བསྙེན་པར་རྫོགས་པའི་ཕྱིར། གཉིས་པ་གྲུབ་སྟེ། དེ་འདྲའི་
སྐྱབས་འགྲོ་སྒྲ་ཡིན་ཀྱང་། གསོལ་བཞིའི་སྔོན་ཆོག་མ་ཡིན་པའི་ཕྱིར། ཁྱབ་སྟེ། རྩ་བར།
དེ་ལྟ་བུ་ནི་སྔོན་གྱི་ཆོ་གའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ལྕི་བའི་ཆོས་
བརྒྱད་ཁས་བླངས་པའི་བསྙེན་རྫོགས་ནི་ད་ལྟར་གྱི་ཆོ་གའི་རྗེས་སུ་བཅས་པའི་ཕྱིར།

དེར་ཐལ། ལྕི་བའི་ཆོས་བརྒྱད་སྤོང་བར་ཁས་ལེན་པའི་བསྙེན་རྫོགས་ཀྱི་ཐོག་མ་སྐྱེ་
དགུའི་བདག་མོ་བསྙེན་པར་མ་རྫོགས་གོང་ནས་ཀུན་དགའ་བོ་བསྙེན་རྫོགས་བྱས་པ་
གང་ཞིག །ཀུན་དགའ་བོ་དར་ཆོག་གིས་བསྙེན་པར་རྫོགས་པའི་ཕྱིར། དང་པོ་གྲུབ་སྟེ།
དེའི་ཚེ་སྟོན་པ་ལ་སྐྱེ་དགུའི་བདག་མོའི་ཞུ་བ་བྱེད་མཁན་ཀུན་དགའ་བོས་བྱས་པར་གླེང་
གཞིར་བཤད་ཕྱིར། གཉིས་པ་གྲུབ་སྟེ། ཀུན་དགའ་བོ་བསྙེན་པར་རྫོགས་པའི་མཁན་
པོ་འོད་སྲུང་ཡིན་པར་བཀའ་བསྡུའི་སྐབས་སུ་བཤད་པའི་ཕྱིར། བཞི་པ་གྲུབ་སྟེ། སྔོན་
ཆོག་ལ་ལྔ་ཚོགས་དང་བཅུ་ཚོགས་ཀྱི་དབྱེ་བ་མི་བྱེད་པར་མཚམས་ནང་དེར་ཡོད་པའི་
དགེ་འདུན་ཐམས་ཅད་འདུ་དགོས་པའི་ཕྱིར་ཏེ། རྩ་བར། དགེ་འདུན་ཐམས་ཅད་འདུས་
པ་ན། ཞེས་གསུངས་པའི་ཕྱིར། འདིས་ནི་བོད་གངས་ཅན་གྱི་འདུལ་འཛིན་ཆེན་མཚོཔོའི་
གསུང་ལས། སྔོན་གྱི་ཆོ་གའི་དབྱེ་བ་ནི་བརྒྱད་དེ། འདྲེན་པ་རང་རྒྱལ་རང་བྱུང་ཚུལ་
གཅིག་དང་། །ཡེ་ཤེས་ཁོང་ཆུད་ཚུར་ཤོག་སྐྱབས་འགྲོ་དང་། །སྟོན་པར་ཁས་བླངས་དྲི་
མཉེས་ལྕི་ཆོས་སྤངས། །གསོལ་བཞིའི་ལས་ཀྱི་སྔོན་གྱི་ཆོ་གའོ། །ཞེས་གསུངས་པ་ཡང་
མི་འཐད་པར་ཤེས་སླ་སྟེ། གསོལ་བཞིའི་སྔོན་ཆོག་མ་ཡིན་པའི་སྔོན་ཆོག་མེད་པའི་ཕྱིར་
ཏེ། ཊིཀྐ་ལས། སྔོན་གྱི་ཆོ་ག་ནི་རྣམ་པ་འདི་ལྟ་བུར་རིག་པར་བྱ་ཡི། རྣམ་པ་གཞན་ནི་
ཡོད་པ་མ་ཡིན་ནོ། །(༥༨བ)ཞེས་གསུངས་པའི་ཕྱིར། ། 
བྱས་པ་ལ་ཁོ་ན་རེ། སྔོན་ཆོག་ཆོས་ཅན། དུ་མའི་དབྱེ་བ་མེད་པར་ཐལ། གཅིག་
ཡིན་པའི་ཕྱིར་ན་མ་ཁྱབ་སྟེ། ཤེས་བྱས་མ་ངེས། འོ་ན། དེ་ཆོས་ཅན། ཁྱོད་ལ་རིགས་མི་
འདྲ་བ་དུ་མ་ཡོད་པར་ཐལ། དུ་མ་ཡོད་པའི་ཕྱིར་ན་ཡང་མ་ཁྱབ། ཁྱབ་པར་ཐལ། རང་
གི་རྣམ་བཤད་ལས་སྔོན་གྱི་ཆོ་ག་ཞེས་བྱ་བ་ནི། ད་ལྟར་གྱི་ཆོ་ག་ལས་སྔ་རོལ་དུ་དེ་ལྟ་
བུའི་རབ་ཏུ་དབྱེ་བ་ཅན། ཞེས་གསུངས་པའི་ཕྱིར་ན་མ་ཁྱབ་སྟེ། སྔོན་གྱི་ཆོ་ག་ནི་སྦྱོར་

དངོས་ཡུལ་རྟེན་ཆོ་གའི་ཡན་ལག་དེ་ལྟ་བུའི་རབ་ཏུ་ཕྱེ་བ་ཅན་ཡིན་ཞེས་པའི་དོན་ཡིན་
པའི་ཕྱིར་ཏེ།འདི་ལྟ་བུ་ནི་རྣམ་པའི་དོན་ཡིན་གྱི་དབྱེ་བའི་ཚིག་མ་ཡིན་པའི་ཕྱིར་ཏེ།
ཊིཀྐ་ལས། སྔོན་གྱི་ཆོ་གའི་རྣམ་པ་ནི་འདི་ལྟ་བུར་རིག་པར་བྱའི། རྣམ་པ་གཞན་མ་ཡིན་
ནོ། །ཞེས་གསུངས་པའི་ཕྱིར།
ཡང་ཁ་ཅིག་ན་རེ། རང་བྱུང་ཡང་ཆོ་ག་ཡིན་པར་ཐལ། ལུང་རྣམ་འབྱེད་ལས། ཆོ་
ག་ཡིན་ནོ་ཞེས་བྱ་བ་ནི་རྗེས་སུ་མཐུན་པའི་ཆོས་ཡིན་པའོ། །ཞེས་དང་། དེའི་འགྲེལ་
པར། ཆོ་ག་ཞེས་བྱ་བ་ནི་རིགས་པ་རྗེས་སུ་སྒྲུབ་པ་ཞེས་བྱ་བའི་ཐ་ཚིག་གོ །ཞེས་གསུངས་
པའི་ཕྱིར་ན་མ་ཁྱབ་སྟེ། དེ་ནི་ལྟ་བ་དང་འཚོ་བ་དང་ཆོ་ག་ཞེས་པའི་ཆོ་ག་ཡིན་པས་
སྐབས་འདི་དང་སྒྲ་དོན་གང་ཡང་མི་གཅིག་པའི་ཕྱིར། དེར་ཐལ། སྐབས་འདིའི་ཆོ་ག་
ལ་ལས་བརྗོད་པ་དགོས་པའི་ཕྱིར་ཏེ། རྩ་བར། འདིར་ཆོ་ག་ནི་དགེ་འདུན་ཚང་བ་དང་
ལས་བརྗོད་པ་དང་ལས་བྱེད་པ་ཉིད་དོ། །ཞེས་གསུངས་པའི་ཕྱིར། ༅། ༈ཆཌཥྭཙ
ཡང་ཁ་ཀླུ་ཅིག་ན་རེ། རང་བྱུང་སོགས་སྔར་བཤད་པ་བཅུ་པོ་དེ་སྔོན་གྱི་སྐལ་བཟང་
འགའ་ཞིག་བསྙེན་པར་རྫོགས་པའི་ཐབས་ལ་སྔོན་ཆོག་ཅེས་སྒྲ་ཡངས་པའི་དབང་གིས་
བཤད་པ་དེ། སྡོམ་གསུམ་ལས། ཚུར་ཤོག་ལ་སོགས་བསྙེན་རྫོགས་བླངས། །འཁྲུལ་པ་
ཡིན་པ་མཉམ་པོ་ལ། །འདི་རྣམས་སྔོན་གྱི་ཆོ་གར་བཤད། །ཅེས་པའི་དགོངས་པ་(༥༩ན)
ཡིན་ཟེར་ན། འོ་ན་དེ་དག་ཆོ་ག་མིན་བཞིན་དུ། ལས་སམ་རྨོངས་པའི་དབང་གིས་ཆོ་ག་
ཞེས་བཤད་དགོས་པར་ཐལ། སྟོན་པ་ནས་བཟུང་འཕགས་ཡུལ་གྱི་འདུལ་མངོན་གྱི་
མཁས་པ་དག་གིས་བསྙེན་པར་རྫོགས་ཚུལ་བཅུ་ཞེས་པ་མ་གཏོགས་ཆོ་ག་བཅུ་ཞེས་མ་
བཤད་ཀྱང་ཁྱོད་ཀྱིས་དེ་ལྟར་བཤད་པའི་ཕྱིར། དེར་ཐལ། ལུང་མ་མོ་ལས། བསྙེན་པར་
རྫོགས་པར་འོས་པ་རྣམ་པ་བཅུའོ། །ཞེས་དང་། མཛོད་རང་འགྲེལ་ལས། བྱེ་བྲག་ཏུ་སྨྲ་

བའི་འདུལ་བ་པ་རྣམས་ན་རེ།རྣམ་པ་བཅུས་བསྙེན་པར་རྫོགས་ཞེས་བྱ་བ་བསྡུས་པའི་
ཕྱིར་སོགས་སྒྲ་སྨོས་སོ། །ཞེས་དང་། དེ་བཞིན་དུ་འདུལ་བ་བསྡུས་པ་ལས་ཀྱང་བཤད།
ལུང་གཅིག་ལས་འཕྲོས་པ་ལས་ཀྱང་། བསྙེན་པར་རྫོགས་པ་བཅུ་སྟེ། ཞེས་དང་། མེ་
ཏོག་ཕྲེང་བརྒྱུད་ལས་ཀྱང་། གང་ཕྱིར་བསྙེན་པར་རྫོགས་པ་ནི། །གཞན་ཡང་བྱེ་བྲག་སྨྲ་
བས་བརྗོད། །ཞེས་གསུངས་པའི་ཕྱིར་དང་། དེ་ལྟ་མིན་ན། གཞི་གྲུབ་ན་ཆོ་ག་ཡིན་པས་
ཁྱབ་པར་ཐལ། རྣམ་མཁྱེན་དང་མཐོང་ལམ་སོགས་ཐབས་རྣམས་ཆོ་ག་ཡིན་པའི་ཕྱིར་
དང་། ཆོ་གའི་སྒྲ་ཁྱོད་ཀྱིས་འདོད་རྒྱལ་དུ་བཏགས་པའི་ཕྱིར། འདི་ལས་བླུན་པ་ད་ཅི་དགོས།
ཡང་བོད་མང་པོ་ན་རེ། བསྙེན་པར་རྫོགས་པ་བཅུ་འདྲེན་ཚུལ་གཅིག་བྱས་ནས་
ལུང་རང་འགྲེལ་དང་མ་མོ་དང་གཅིག་ལས་འཕྲོས་པ་སོགས་ཁྱད་མེད་དུ་འཆད་པ་མི་
འཐད་པར་ཐལ། རང་འགྲེལ་དང་མེ་ཏོག་ཕྲེང་རྒྱུད་དང་འདུལ་བ་བསྡུས་པ་སོགས་
ཀྱིས་སངས་རྒྱས་དང་རང་རྒྱལ་གྱི་བསྙེན་རྫོགས་གཅིག་བྱས་ལྔ་ཚོགས་དང་བཅུ་ཚོགས་
སོ་སོར་བྱས་ནས་བཅུ་དང༌། ལུང་གཅིག་ལས་འཕྲོས་པ་ལས། གསོལ་བཞི་བགྲང་
སྐྱབས་འགྲོ་མ་བགྲང་པར་བཅུར་བཤད། མ་མོ་ལས་སངས་རྒྱས་དང་རང་རྒྱལ་གྱི་དེ་སོ་
སོར་དང་། ལྔ་ཚོགས་བཅུ་ཚོགས་གཅིག་བྱས་ནས་བཅུར་བཤད་(༥༩བ)པའི་ཕྱིར། དང་
པོ་གྲུབ་སྟེ། མཛོད་འགྲེལ་ལས། རང་བྱུང་གིས་ནི་སངས་རྒྱས་དང་རང་སངས་རྒྱས་
གཉིས་སོ། །ངེས་པར་འཇུག་པས་རྟེན་ལྔ་པོ་རྣམས་སོ། །དགེ་སློང་ཚུར་ཤོག་ཅེས་བྱ་
བས་གྲགས་པ་ལ་སོགས་པ་རྣམས་སོ། །སྟོན་པར་ཁས་བླངས་པས་ནི་འོད་སྲུང་ཆེན་
པོའོ། དྲི་བས་མཉེས་པས་ནི་ལེགས་སྦྱིན་ནོ། །བླ་མའི་ཆོས་ཁས་བླངས་པས་ནི་སྐྱེ་དགུའི་
བདག་མོ་ཆེན་མོའོ། །ཕོ་ཉས་ནི་མཆོད་སྦྱིན་ནོ། །འདུལ་བ་འཛིན་པར་གཏོགས་པ་ལྔས་
ནི་མཐའ་འཁོབ་ཀྱི་མི་རྣམས་སོ། །བཅུའི་ཚོགས་ཀྱིས་ནི་དབུས་ཀྱི་མི་རྣམས་སོ། །སྐྱབས་

སུ་འགྲོ་བ་ལན་གསུམ་བཟླས་པས་ནི་སྡེ་བཟང་དྲུག་ཅུའི་ཚོགས་ཀྱིས་བསྙེན་པར་
རྫོགས་པ་རྣམས་ཏེ། དེ་དག་གིས་སོ་སོར་ཐར་པའི་སྡོམ་པ་ནི་རྣམ་པར་རིག་བྱེད་ལ་
རག་ལས་པ་མིན་ནོ། །ཞེས་གསུངས་པའི་ཕྱིར་དང་། མེ་ཏོག་ཕྲེང་བརྒྱུད་ལས་ཀྱང་།
འདྲེན་པ་རང་རྒྱལ་རང་བྱུང་གིའོ། །ནས། གོའུ་ཏ་མས་ནི་ལྕི་ཆོས་ཀྱིས། །ཞེས་དང༌།
འདུལ་བ་བསྡུས་པ་ལས་ཀྱང་། སློབ་དཔོན་མེད་པར་ནི་དེ་བཞིན་གཤེགས་པ་རྣམས་
དང་། རང་སངས་རྒྱས་རྣམས་སོ། །ཞེས་གསུངས་པའི་ཕྱིར། ཁྱབ་སྟེ། དང་པོ་གཉིས་
རང་བྱུང་གི་འམ་སློབ་དཔོན་མེད་པར་ཁྱད་མེད་དུ་གཅིག་ཏུ་བཤད་པའི་ཕྱིར། འདིར་
དོགས་གཅོད་ཡོད། རྩ་རྟགས་གཉིས་པ་གྲུབ་སྟེ། རྣམ་བཤད་ཉི་ཟེར་ལས། བཅུར་བྱེད་
ལུགས་གཞན་ཡང་ལུང་གཅིག་ལས་འཕྲོས་པ་ལས་ནི་བསྙེན་པར་རྫོགས་པ་བཅུ་སྟེ།
ཞེས་གསུངས་ནས་སྐྱབས་འགྲོ་ཁས་བླངས་མ་བགྲང་བར་གསོལ་བཞིའི་ཆོ་ག་བགྲང་སྟེ་
བཅུར་གསུངས་སོ། །ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། ལུང་མ་མོ་
ལས། བསྙེན་པར་རྫོགས་པར་འོས་པ་རྣམ་པ་བཅུའོ། །དེ་བཞིན་གཤེགས་པ་རང་བྱུང་
དང་། · རང་སངས་རྒྱས་སློབ་དཔོན་མེད་པར་བསྙེན་པར་རྫོགས་པ་དང་། ནས། ཕོ་ཉ་
དང་དགེ་འདུན་སྡེ་གཉིས་ལས་བསྙེན་པར་རྫོགས་པའོ། །ཞེས་གསུངས་(༦་ན)པའི་
ཕྱིར། དང་པོ་གཉིས་སོ་སོར་བགྲང་བའི་ཕྱིར། ཡང་མཆེཁ་ཅིག །སྔོན་ཆོག་གནང་བའི་
དུས་མངོན་པར་རྫོགས་པར་སངས་རྒྱས་ནས་མྱ་ངན་ལས་མ་འདས་ཀྱི་བར་ཞེས་ཟེར་
ཞིང་སྔོན་ཆོག་བཅུ་འདོད་དོ། །འདི་མི་འཐད་པར་ཐལ། མྱ་ངན་ལས་མ་འདས་བར་དུ་
གནང་མི་རིགས་པར་བཤད་ཟིན་པའི་ཕྱིར་དང་། འཚང་མ་རྒྱས་གོང་དུའང་ཐེག་ཆེན་གྱི་
ལུགས་རྒྱ་རོལ་ལྟར་རབ་བྱུང་གི་ཚེ་རང་བྱུང་གི་བསྙེན་པར་རྫོགས་པས་ཀྱང་མི་འཐད།
འདུལ་བ་ཐུན་མོང་དུ་བྱས་པས་ཀྱང་སངས་མ་རྒྱས་གོང་ནས་རབ་ཏུ་བྱུང་བར་ཁས་ལེན་

དགོས་ལ་ཁྱོད་ཀྱིས་དེ་སྔོན་ཆོག་བྱས་པའི་ཕྱིར། དང་པོ་གྲུབ་སྟེ། ཨ་བྷྱ་ཀ་རས། དེ་ནས་
འདུན་པ་དང་། བསྔགས་ལྡན་དག་བསྐུར་ནས་དབུ་སྐྲ་རྣམས་བྲེགས་ཏེ་བརྒྱ་བྱིན་ལ་
གནང་སྟེ། ན་བཟའ་ངུར་སྨྲིག་རྣམས་བསྣམས་ཏེ། དགེ་སློང་དུ་གྱུར་པས་ཆུ་བོ་ནེེ་རཉྫ་
ནའི་འགྲམ་དུ། ཞེས་གསུངས་པའི་ཕྱིར་དང་། དེས་ན་འོག་མར་མི་སློབ་པའི་ཡེ་ཤེས་ལ་
རང་བྱུང་བྱས་པ་དང་འདི་ནི་སློབ་དཔོན་མེད་པ་ལ་རང་བྱུང་བྱས་པ་ཡིན་ནོ།།མདོ་དང་
རྒྱུད་སྡེ་སྤྱི་རྣམ་ནའང་དོན་འདི་ལྟར་རོ། །རྟགས་གཉིས་པ་སླ་ཞིང་དངོས་འགལ་ལོ། །
》 ཡང་ཁ་ཅིག་གིས། སྔ་མ་དེ་བཀག་ནས་སྟོན་པ་རབ་ཏུ་བྱུང་ནས་མྱ་ངན་ལས་མ་
འདས་ཀྱི་བར་དུ་གནང་ཟེར་བ་ཡང་མི་འཐད་པར་ཐལ། སྔར་གྱི་སྐྱོན་དང་གྲུབ་མཐའ་
གོང་འོག་གང་ལ་སྦྱར་ཡང་འགལ་བའི་ཕྱིར། ༑ རྩ་རྟཤས་བཞི་པ་སྤྱིན།ཁོ་ཆས་ཀ
གཉིས་པ་རང་ལུགས་ནི། སྤྱིའི་དབྱེ་བ་དང་། སྔོན་ཆོག་བྱེ་བྲག་ཏུ་བཤད་པ་
གཉིས། དང་པོ་ནི། ཤེས་བྱ་ཆོས་ཅན། བསྙེན་པར་རྫོགས་ཚུལ་ལ་བཅུར་ཡོད་དེ། ལུང་
སོ་སོས་འདྲེན་ཚུལ་མི་འདྲ་བ་གསུམ་བཤད་པ་དེའི་ཕྱིར། གཉིས་པ་ནི། སྔོན་ཚེ་བྱུང་
དུས་དང་། ཆོ་གའི་ཁྱད་པར། དགོས་པ། སྒྲ་བཤད་བཞི། དང་པོ་ཡོད་དེ། སྟོན་པ་
མངོན་པར་རྫོགས་པར་སངས་རྒྱས་ནས་རིང་པོ་མ་ལོན་པ་(༦་བ)ནས་བྱུང་ཞིང་། དེ་
ནས་བཟུང་ལོ་དྲུག་པ་ཚུན་ཆད་དུ་གནང་བ་ཡིན་ཏེ། སྟོན་པ་སངས་རྒྱས་ནས་རིང་པོ་མ་
ལོན་པ་ན་ཕལ་ཆེར་ཚུར་ཤོག་གིས་བསྙེན་རྫོགས་མཛད་པ་དེའི་ཚེ། དགེ་སློང་ཞིག་གི་
དྲུང་དུ་རབ་བྱུང་བསྙེན་རྫོགས་ལ་འོངས་པ་བཅོམ་ལྡན་འདས་ཀྱི་དྲུང་དུ་བཏང་བས་བར་
སྐབས་སུ་ཤི་བ་གསན་ནས། ངའི་ཉན་ཐོས་ཐག་རིང་པོ་ནས་འོངས་པས་སྡུག་བསྔལ་
བར་གྱུར་ཏོ་སྙམ་དུ་དགོངས་ནས་དེང་ཕྱིན་ཆད་དགེ་འདུན་འདུས་པས་རབ་བྱུང་བསྙེན་
རྫོགས་བྱའོ་ཞེས་གསུངས་ནས་གནང་བའི་ཕྱིར་ཏེ། དེའི་ཚེ་ཆོ་ག་མ་ཤེས་པས་དགེ་

འདུན་ཐམས་ཅད་འདུས་པ་ན་ཆ་ལུགས་འདི་བཞིན་བྱས་སོགས་ཀྱི་ཆོ་ག་ཡང་གསུངས་
པའི་ཕྱིར། 
གཉིས་པ་འཆད་པར། དགེ་འདུན་ཐམས་ཅད་འདུས་པ་ན། ནས། དེ་ལྟ་བུ་ནི་སྔོན་
གྱི་ཆོ་གའོ། །ཞེས་བྱུང་། ཁྱོད་ཆོས་བཞི་དང་ལྡན་ཞིང་མཁན་སློབ་མི་དགོས་པར་གསོལ་
བཞིས་གཅིག་ཆར་རབ་བྱུང་བསྙེན་རྫོགས་སྒྲུབ་བྱེད་ཀྱི་ཆོ་ག་དེ་སྔོན་ཆོག་གི་མཚན་ཉིད།
མཚན་གཞི་སྟོན་པ་སངས་རྒྱས་ནས་སྔོན་ཆོག་གནང་བའི་ཐོག་མའི་ཆོ་ག་ལྟ་བུ་དང་།
འདི་ཕ་ཁོ་ནར་གནང་གི་མ་ལ་གནང་བའི་ཆོ་ག་མིན་ཏེ། མའི་ཐོག་མ་སྐྱེ་དགུའི་བདག་
མོ་ནས་ཡིན་པའི་ཕྱིར་དང༌། དེ་དར་ཆོག་གི་རྗེས་སུ་ཡིན་ཅིང་དར་ཆོག་གནང་བ་ནས་དེ་
མི་རུང་བས་སོ། །ཤེས་བྱ་ཆོས་ཅན། སྔོན་ཆོག་དང་དར་ཆོག་གཉིས་ཀྱི་ཁྱད་པར་བཞི་ཡོད་དེ། གང་
ལ་ནོད་པ་ཡུལ་གྱི་ཁྱད་པར། གང་གིས་ནོད་པ་རྟེན་གྱི་ཁྱད་པར། ཇི་ལྟར་ནོད་པ་ཆོ་
གའི་ཁྱད་པར། སྐྱེ་བ་འབྲས་བུའི་ཁྱད་པར་རྣམས་སུ་ཡོད་པའི་ཕྱིར། དང་པོ་གྲུབ་སྟེ།
དར་ཆོག་ལ་ལྔ་ཚོགས་དང་བཅུ་ཚོགས་སོགས་དགོས། སྔོན་ཆོག་ལ་མཚམས་ནང་དེའི་
དགེ་འདུན་ཐམས་ཅད་འདུ་དགོས་པའི་ཕྱིར་ཏེ། རྩ་བར། དགེ་འདུན་ཐམས་ཅད་འདུས་
པ་ན། ཞེས་སོ། །རྩ་རྟགས་གཉིས་པ་གྲུབ་སྟེ། སྦྱོར་བའི་དུས་སུ་དར་ཆོག་ལ་(༦༡ན)ཆོས་
གོས་མཁན་པོས་བྱིན་གྱིས་བརླབས་ཏེ་བསྐོན་དགོས། སྔོན་ཆོག་ལ་རང་ཉིད་ཀྱིས་གྱོན་
ནས་རབ་བྱུང་བསྙེན་རྫོགས་ཀྱི་ཆ་ལུགས་བྱས་ཆོག །དར་ཆོག་ལ་ཕྱག་བཅུ་གཅིག་
དགོས། སྔོན་ཆོག་ལ་དེ་མི་དགོས་པར་རྒན་ཤོས་ལ་ཕྱག་གསུམ་འཚལ་བས་ཆོག །དར་
ཆོག་ལ་ཕ་གུའི་སྟེང་དུ་ཙོག་པུས་ཡུན་རིང་བ་དང་། མཁན་པོས་ངོ་ཆེན་དང་ལས་སློབ་
ཀྱིས་བརྡའ་སྤྲད་པས་གསོལ་བ་འདེབས་དགོས། སྔོན་ཆོག་ལ་སྟན་མེད་པར་ཙོག་པུས་

རང་ཉིད་ཀྱིས་གསོལ་བ་འདེབས་དགོས་པའི་ཕྱིར། རྟགས་ཟུར་དང་པོ་གྲུབ་སྟེ། རྩ་
བར། ཆ་ལུགས་འདི་བཞིན་བྱས། ཞེས་སོ། །གཉིས་པ་གྲུབ་སྟེ། རྩ་བར། རྒན་རིམ་ལ་
ཕྱག་འཚལ། ཞེས་སོ། །གསུམ་པ་གྲུབ་སྟེ། རྩ་བར། ཐལ་མོ་སྦྱར་ཙོག་ཙོག་པུར་འདུག་
ཅིང་གསོལ་བ་བཏབ་པར་གྱུར་པ་གསུམ་དང་། ཞེས་གསུངས་པའི་ཕྱིར། རྩ་རྟགས་
གསུམ་པ་གྲུབ་སྟེ། དར་ཆོག་ལ་གསོལ་བཞིའི་སྔོན་དུ་འགལ་རྐྱེན་དང་བྲལ་བ་མཐུན་
རྐྱེན་ཚང་བ་བརྗོད་དགོས། སྔོན་ཆོག་ལ་དེ་མི་དགོས་པར་གསོལ་བཞི་བྱས་ཆོག་པའི་
ཕྱིར། རྩ་བར། གསོལ་བ་བཏབ་པར་གྱུར་པ་གསུམ་དང༌གསོལ་བ་དང༌བཞིའི་ལས་
ཀྱིས། ཞེས་གསུངས་པའི་ཕྱིར། ཁྱབ་སྟེ། སྦྱོར་བའི་གསོལ་འདེབས་དང་དངོས་གཞིའི་
གསོལ་བཞིའི་བར་དུ་གཞན་མ་བཤད་པའི་ཕྱིར། རྩ་རྟགས་བཞི་པ་གྲུབ་སྟེ། དར་ཆོག་
ལ་རང་བྱུང་དང་བསྙེན་རྫོགས་རིམ་གྱིས་སྒྲུབ་དགོས། སྔོན་ཆོག་ལ་དེ་གཉིས་གཅིག་
ཆར་བསྒྲུབ་པའི་ཕྱིར་ཏེ། རྩ་བར། གཅིག་ཆར་རབ་ཏུ་བྱུང་བ་དང་བསྙེན་པར་རྫོགས་པ་
ཉེ་བར་བསྒྲུབ་པར་གྱུར་པ་ལྟ་བུ་ནི་སྔོན་གྱི་ཆོ་གའོ། །ཞེས་གསུངས་པའི་ཕྱིར། mn
རྒན་རིམ་ལ་ཕྱག་འཚལ་བའི་དོན་ཡོད་དེ། དགེ་འདུན་རྒན་པ་རྣམས་ཀྱི་རབས་
སམ་རྒན་ཤོས་བཞི་ནི་རྒན་རིམ་ཡིན་པས་དེ་ལ་ཕྱག་གསུམ་འཚལ་བས་(༦༡ཁ)ཆོག་
པའི་ཕྱིར། ཊིཀྐ་ལས། དགེ་སློང་རྒན་པ་རྣམས་ཀྱི་རབས་ནི་རྒན་རིམ་སྟེ་དེར་ཕྱག་
འཚལ་ཏེ་ཞེས་བྱ་བའི་དོན་ཏོ། །ཞེས་གསུངས་པའི་ཕྱིར། ཁྱབ་སྟེ། དེར་ཕྱག་འཚལ་
ཞེས་ཡུལ་དང་ཕྱག་གཉིས་ཀར་གཅིག་ཚིག་ལས་མེད་པའི་ཕྱིར། དེས་ན་བུ་ཊིཀ་སོགས་
ལས་ཕྱག་གསུམ་གསུམ་ཞེས་པའི་ཤེས་བྱེད་མཐོང་སྟེ། ལུང་གཞི་དང་དེའི་འགྲེལ་པར་
ཡང་མི་སྣང་བའི་ཕྱིར་རོ། །གཞི་ཊིཀྐ་ལས། རྒན་རིམ་ལ་ཞེས་བྱ་བ་ནི། དགེ་འདུན་ལ་
རབས་གཉིས་ཏེ། གཞོན་རིམ་དང་རྒན་རིམ་ཡོད་པས་དགེ་སློང་རྒན་པ་རྣམས་ཀྱི་རབས་

ནི་རྒན་རིམ་སྟེ། དེར་ཕྱག་འཚལ་དུ་བཅུག་སྟེ་ཞེས་བྱ་བའི་ཐ་ཚིག་གོ །ཞེས་གསུངས་
པའི་ཕྱིར། །
བྱས་པ་ལ་རྣམ་དཔྱོད་གཟིགས་རྒྱ་ཅན་དག་ན་རེ། འོ་ན། འདིའི་ཕྱག་གང་ཟག་
དང་དགེ་འདུན་གཉིས་ཀྱི་ནང་ནས་དགེ་འདུན་ལ་མ་ཡིན་པར་ཐལ། དེ་གཉིས་ཀྱི་གང་
ཟག་ལ་ཡིན་པའི་ཕྱིར། དེར་ཐལ། དགེ་སློང་རྒན་པ་རྣམས་ཀྱི་རྒན་ཤོས་གཅིག་གིས་
ཆོག་པའི་ཕྱིར། དེར་ཐལ། རྒན་པ་རྣམས་ཀྱི་རྒན་རབས་ལ་ཡིན་པའི་ཕྱིར་ན་མ་ཁྱབ།
རྩ་བར་འདོད་མི་ནུས་ཏེ། ཀརྨ་ཤཱ་ཏམ་ལས། དགེ་འདུན་ཐམས་ཅད་འདུས་པ་ན་ཆ་
ལུགས་འདི་བཞིན་བྱས་ཤིང་དགེ་འདུན་ལ་ཕྱག་འཚལ་ཏེ། ཞེས་གསུངས་པའི་ཕྱིར། མ་
ཁྱབ་མཚམས་ལ་རྟགས་གྲུབ་སྟེ། རྒན་རབས་དང་རྒན་པའི་སྒྲ་དོན་གཅིག་པའི་ཕྱིར་
དང༌། རྒན་ཤོས་གཅིག་གཙོ་བོར་ཕྱག་འཚལ་བའི་ཡུལ་དུ་བྱེད་དགོས་པའི་ཕྱིར་ཏེ།
དེས་ལས་བརྗོད་དགོས་པའི་ཕྱིར། ཀརྨ་ཤ་ཏམ་ལས། ཐལ་མོ་སྦྱར་ནས་ཙོག་པུར་
འདུག་ཏུ་བཅུག་སྟེ་ལན་གསུམ་གསོལ་བ་འདེབས་སུ་བཅུག་ནས། དགེ་སློང་གཅིག་
གིས་གསོལ་བ་དང་བཞིའི་ལས་ཀྱིས་གཅིག་ཆར་རབ་ཏུ་བྱུང་བ་དང་བསྙེན་པར་རྫོགས་
པ་ཉེ་བར་བསྒྲུབ་པར་བྱའོ། །ཞེས་གསུངས་པའི་ཕྱིར། ཁྱབ་སྟེ། དགེ་སློང་གཅིག་གིས་
ཞེས་གསུངས་པའི་ཕྱིར། སྐབས་འདིའི་ཕྱག་(༦༢ན)ཡན་ལག་ལྔ་ཕྱག་ཡིན་ཏེ། ཕྱག་
གཉིས་ཡོད་ཀྱང་དེ་གནང་བའི་གཞི་ལས། ཡན་ལག་ལྔས་ཕྱག་འཚལ་བ་དང་སྒྱིད་པ་
ནས་འཁྱུད་པའོ། །ཞེས་དང་། དེའི་འགྲེལ་པར། འདིར་ནི་ཡན་ལག་ལྔས་ཕྱག་འཚལ་
དུ་བཅུག་སྟེ། ཞེས་གསུངས་པའི་ཕྱིར། 
གསུམ་པ་ནི་དེ་ཆོས་ཅན། གནང་བའི་དགོས་པ་ཚེགས་ཆུང་བའི་ཆེད་དུ་ཡིན་ཏེ།
སྒྲིབ་པ་གསུམ་ཆུང་ཞིང་སྨིན་པ་གསུམ་ཤས་ཆེ་བའི་གང་ཟག་གི་ཆེད་དུ་དེ་ལྟར་གནང་

བར་གླེང་གཞིས་ཤེས་པའི་ཕྱིར། སྨིན་པ་གསུམ་ཡོད་དེ། རྒྱུད་སྨིན་པ། ཤེས་རབ་སྨིན་
པ། དབང་པོ་སྨིན་པ་གསུམ་ཡོད་པའི་ཕྱིར། དང་པོ་ནི། ཚེ་སྔོན་མ་རྣམས་སུ་ཆོས་དང་
ལས་ལ་སྦྱངས་པ་དང༌།གཉིས་པ་ནི་དེའི་སྟོབས་ཀྱིས་ཤེས་རབ་ཆེ་བ་དང་། གསུམ་པ་
ནི་དེའི་སྟོབས་ཀྱིས་དད་སོགས་རྣོ་བ་ལ་བྱེད་པའི་ཕྱིར། སྒྲིབ་པ་གསུམ་ཡོད་དེ། རྣམ་
སྨིན་གྱི་དེ། ལས་ཀྱི་དེ། ཉོན་མོངས་པའི་དེ་གསུམ་ཡོད་པའི་ཕྱིར། དང་པོ་ནི། ངན་
འགྲོའི་ཕུང་པོ་ལྟ་བུ་དང་། གཉིས་པ་ནི། ཕམ་པ་བཞི་མཚམས་མེད་ལྔ་ཆོས་སྤོང་གི་ལས་
ལྟ་བུ་དང་། གསུམ་པ་ནི་ཉོན་མོངས་རྒྱུན་རིང་བས་ལམ་སྐྱེ་དཀའ་བ་ལྟ་བུ་ཡིན་གྱི་ཉོན་
མོངས་སྣེ་ཙམ་མ་ཡིན་ཏེ། འཆར་ཀ་ལྟ་བུའི་སྲིད་པ་ཐ་མ་པ་ལ་ཡང་ཡོད་པའི་ཕྱིར།
བཞི་པ་ནི། དེ་ཆོས་ཅན། སྔོན་གྱི་ཚེ་གར་བརྗོད་པའི་རྒྱུ་མཚན་ཡོད་དེ། དར་ཆོག་གི་
སྔོན་དུ་ཆོ་ག་སྟེ་རིགས་པ་རྣམ་པ་དེ་ལྟ་བུ་གནང་བས་ན་དེ་ལྟར་བརྗོད་པའི་ཕྱིར་ཏེ།
ལུང་གཞི་ལས། དེ་ནི་སྔོན་གྱི་ཆོ་གའོ། །ཞེས་དང་། དེའི་འགྲེལ་པར། སྔོན་གྱི་ཆོ་ག་
ཞེས་བྱ་བ་ནི་ད་ལྟར་གྱི་ཆོ་ག་ནས་སྔར་ཆོ་ག་རིགས་པ་རྣམ་པ་དེ་ལྟ་བུ་བྱུང་ངོ་ཞེས་བྱ་
བའི་ཐ་ཚིག་གོ །ཞེས་གསུངས་པའི་ཕྱིར།
སྨྲས་པ། སྒྲིབ་གསུམ་དྲིས་དབེན་རྒྱུད་སྨིན་དྭངས་ཤེལ་གཞིར། །སྔོན་སྦྱངས་
སྐྱེས་ཐོབ་ཤེས་རབ་ཡོངས་འདུའི་དྲིས། །(༦༢བ)དད་སོགས་རིན་ཆེན་དོ་ཤལ་གོས་མང་
དག །སྔོན་ཆོག་འདབ་བརྒྱའི་ཚོགས་བཅས་གཡུར་དུ་དུད། །ཡོན་ཏན་ཀུན་རྫོགས་སྟོན་
པའི་ཞལ་འཛུམ་ཟེར། །དྲི་བྲལ་དག་པའི་ལུང་རྟོགས་བདུད་རྩིར་འབབས། །གང་འདི་
བཏུང་ངོམས་འཁོར་ཚོགས་དགེ་འདུན་ཏེ། །སྔོན་མེད་རིན་ཆེན་རྣམ་གསུམ་གཙུག་རྒྱན་
རྨད། །ཐུབ་ཁྱོད་མཛེས་པའི་སྐུ་དང་སྙན་པའི་གསུང་། །མཉེན་པའི་ཐུགས་རྗེ་གང་
འདུལ་འཕྲིན་ལས་ལ། །མིག་བརྒྱས་སྤྱད་ཀྱང་ནམ་ཡང་མི་ངོམས་ན། །དེང་འདིར་ཁྱོད་

ཕྱག་འདིར་སྐྱོང་སྙིགས་མའི་མགོན། །ཞེས་པའང་བར་སྐབས་ཀྱི་ཚིགས་སུ་བཅད་པའོ། །
ད་ལྟར་གྱི་ཆོ་ག་སྤྱིའི་དོན་དུ་བཤད་པ། 
༈ གཉིས་པ་ད་ལྟར་གྱི་ཆོ་ག་སྤྱིའི་དོན་དུ་བཤད་པ་ལ། ཕའི་ཆོ་ག་ལུང་གཞིས་
བཤད་ཚུལ་དང་། མའི་ཆོ་ག་ཕྲན་ཚེགས་སོགས་ཀྱིས་བཤད་པ་དང་བཅས་པ་གཉིས།
དང་པོ་ལ། དགེ་བསྙེན་གྱི་དང་། དགེ་ཚུལ་དང་། བསྙེན་རྫོགས་ཀྱི་ཆོ་ག་གསུམ། དངཔོ་
འཆད་པར། དགེ་བསྙེན་ཉིད་དང་དགེ་ཚུལ་ཉིད་དང་དགེ་སློང་ཉིད་དག་གི་སྔ་མ་བསྙེན་
པར་མ་རྫོགས་པར་ཕྱི་མ་མི་བྱའོ། །སྐྱབས་སུ་འགྲོ་བ་ཁས་བླངས་པའི་ཚིག་རྩོམ་པ་
དང་། དགེ་བསྙེན་ཉིད་དང་། དགེ་ཚུལ་ཉིད་དུ་ཁས་བླངས་པའི་ཚིག་བྱའོ། །དེའི་འོག་
ཏུ་བསླབ་པ་བརྗོད་པ་ཁས་བླངས་པའི་ཚུལ་གྱིས་བྱའོ། །ཞེས་བྱུང༌། TI་ཞེ་འུ་ཡུཋ
འདི་ལ་ཞར་བྱུང་བསྙེན་གནས་ཀྱི་ཆོ་གའི་ཁྱད་པར་དང་། གཙོ་བོ་དགེ་བསྙེན་གྱི་
ཆོ་གའི་ཁྱད་པར་བཤད་པ་གཉིས། དང་པོ་ལ་ཡང་ཁྱད་པར་དུ་མ་ཡོད་དེ། ཆོ་ག་ལུང་
གང་ནས་བཤད་པ་དང་། ཆོ་གའི་དབྱེ་བ་དང་། ཆོ་གའི་ཁྱད་པར་གསུམ་ཡོད་པའི་ཕྱིར།
དང་པོ་ནི། གནས་འཇོག་གི་མདོ་ཁོ་ནར་མདོ་ལུགས་ཀྱི་བསྙེན་གནས་འབོག་ཆོག་
བཤད་པ་ཡིན་ཏེ། འདུལ་བ་ལུང་སྡེ་བཞི་དང་། བསྟན་བཅོས་འདི་སོགས་འདུལ་བའི་
བཀའ་དང་བསྟན་བཅོས་གང་ནས་ཀྱང་ཆོ་ག་དངོས་སུ་མ་གསུངས་ལ། མངོན་པ་དང་
(༦༣ན)མཛོད་རྩ་འགྲེལ་དང་ས་སྡེ་ནས་ཀྱང་བསྙེན་གནས་ཀྱི་རྣམ་བཞག་ཙམ་མ་
གཏོགས་འབོག་ཆོག་དངོས་སུ་མ་གསུངས་པའི་ཕྱིར། དང་པོ་གྲུབ་སྟེ། མངོན་སུམ་གྱིས་
དེར་མ་བཤད་པར་གྲུབ་པ་དེའི་ཕྱིར། ཐུབ་བསྟན་བྱི་དོར་ལས། བསྙེན་གནས་ཀྱི་སྡོམ་

པ་འབོག་པའི་ཆོ་ག་ནི་འདུལ་བ་ལུང་དང་འདུལ་བའི་བསྟན་བཅོས་འགྲེལ་པ་དང་བཅས་
པ་གང་ནས་ཀྱང་མ་གསུངས་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཐུབ་
བསྟན་བྱི་དོར་ལས། མངོན་པ་དང་ས་སྡེ་ནས་ཀྱང་བསྙེན་གནས་ཀྱི་རྣམ་བཞག་ཙམ་མ་
གཏོགས་འབོག་ཆོག་མ་གསུངས་ཤིང་ཞེས་གསུངས་པའི་ཕྱིར། "m"རྫེས་འབྱེད་དོ། །
བྱས་པ་ལ་ཁོ་ན་རེ། དེ་མི་འཐད་པར་ཐལ། དགེ་བསྙེན་ཀྱི་སྡོམ་པ་བརྒྱད་པ་དང་
བྱང་ཆུབ་བཟང་པོས་ཀྱང་ཆོ་ག་དང་རྣམ་བཞག་གསུངས་པའི་ཕྱིར་ན་མ་ཁྱབ་སྟེ། དེ་
དག་བུ་སྟོན་དང་མཁས་གྲུབ་ཐམས་ཅད་མཁྱེན་པ་ལྟར་ཕལ་ཆེར་སྡེ་པའི་ལུགས་ཡིན་
པའི་ཕྱིར་ཏེ། ཐུབ་བསྟན་བྱི་དོར་ལས། དགེ་བསྙེན་གྱི་སྡོམ་པ་བརྒྱད་པ་དང་། བྱང་ཆུབ་
བཟང་པོས་ཆོ་ག་དང་རྣམ་བཞག་གསུངས་ཀྱང་ཕལ་ཆེན་སྡེ་པའི་ལུགས་སུ་མངོན་ལ།
ཞེས་དང་། བུ་སྟོན་རིན་པོ་ཆེའི་འདུལ་བའི་ཆོས་འབྱུང་ལས། དགེ་བསྙེན་གྱི་སྡོམ་པ་
བརྒྱད་པ་རྩ་འགྲེལ་པཎྜི་ཏ་པུ་ཎྱེ་ཤྲིས་མཛད་པ་དེ་ཉིད་དང་དར་མ་གྲགས་ཀྱིས་འགྱུར་
འདི་གཞི་ཐམས་ཅད་ཡོད་སྨྲའི་ལུགས་ཀྱི་ཆོ་ག་མ་ཡིན་པར་སྣང་ངོ་། །ཞེས་གསུངས་
པའི་ཕྱིར། དེས་ན་ཆོ་ག་གནས་འཇོག་གི་མདོ་ལས་རྒྱས་པར་གསུངས་ཏེ། དེ་ལས་ཡུལ་
རྟེན་སྤྱོད་ལམ་དུས་ཆོ་གའི་ཚིག་རྣམས་འཆད་འགྱུར་ལྟར་རྒྱས་པར་གསུངས་པའི་ཕྱིར་
ཏེ། ཐུབ་བསྟན་བྱི་དོར་ལས། དེའི་ཕྱིར་ན་ཆོ་ག་ནི་གནས་འཇོག་གི་མདོ་ལས་རྒྱས་པར་
གསུངས་པ་ལས་ཤེས་དགོས་སོ། །ཞེས་གསུངས་པའི་ཕྱིར། 
གཉིས་པ་ནི། དེའི་(༦༣བ)ཆོ་ག་དུ་མ་ཡོད་དེ། ཐེག་ཆུང་གི་མདོ་ལས་བཤད་པ་
དང་། ཐེག་ཆེན་མདོ་ལས་བཤད་པ་དང་། རྒྱུད་སྡེ་ནས་བཤད་པ་གསུམ་ཡོད་པའི་ཕྱིར།
དང་པོ་ནི། གནས་འཇོག་གི་མདོ་ལས་བཤད་པའོ། །གཉིས་པ་ནི། ཆོ་ག་དངོས་བསྟན་
ལ་མ་ཚང་ཡང་སྨན་བླ་ནས་ཡན་ལག་བརྒྱད་པ་ཟླ་བ་སོགས་ཀྱི་བར་དུ་དང་། ཆོ་འཕྲུལ་

གྱི་མདོ་ལས་བཤད་པའི་ཡན་ལག་བརྒྱད་པ་བྱང་ཆུབ་བར་དུ་བླངས་པར་བཤད་པའི་
ཤུགས་བསྟན་གྱི་ཆོ་ག་ལྟ་བུ་དང་། གསུམ་པ་ཡོད་དེ། དོན་ཞགས་སོགས་དང་སྔར་
བཤད་པ་ལྟ་བུ་རྣམས་ཡིན་པའི་ཕྱིར།
འདི་དག་ལ་འཁྲུལ་ནས་སོ་ཐར་རིགས་བརྒྱད་ཀྱི་བསྙེན་གནས་དང་ཐེག་ཆེན་གྱི་
གསོ་སྦྱོང་སྨན་བླ་སོགས་ཀྱིས་བཤད་པ་དོན་གཅིག་པར་འདོད་མི་རིགས་ཏེ། དེ་ནི་ཐེག་
ཆེན་གྱི་སྡོམ་པ་ཡིན་པའི་ཕྱིར་ཏེ། ཐུབ་བསྟན་བྱི་དོར་ལས། འོན་ཀྱང་རྒྱུད་སྡེ་འོག་མ་
དག་ཅེས་པ་ནས། གསོ་སྦྱོང་གི་ཐ་སྙད་ཙམ་འདྲ་ཡང་དོན་གཅིག་པ་མ་ཡིན་ཏེ། དེ་དག་
ནི་ཐེག་པ་ཆེན་པོའི་སྡོམ་པ་ཡིན་པའི་ཕྱིར་རོ། །ཞེས་གསུངས་པའི་ཕྱིར། །
གསུམ་པ་ལ། ཆོ་གའི་ཁུངས་དང་བཅས་ཏེ་སྤྱིར་བཤད་པ་དང་། གྲུབ་མཐའི་བྱེ་
བྲག་སོ་སོར་བཤད་པ་གཉིས། དང་པོ་ནི། ཆོ་གའི་ཁྱད་པར་དུ་མ་ཡོད་དེ། ནོད་པའི་
རྟེན་གླིང་གསུམ་གྱི་ཕོ་མོ་གང་རུང་དང་། དུས་ནང་བར་ཉི་མ་མ་ཤར་བ་ལ། ཡུལ་དགེ་
སློང་དགེ་ཚུལ་དགེ་བསྙེན་ཡན་ཆད་དང་། ཆ་ལུགས་པུས་མོ་གཡས་བཙུགས་ཐལ་མོ་
སྦྱར། བརྗོད་པའི་ཚིག་སྐྱབས་འགྲོ་དང་ཡན་ལག་བརྒྱད་སྲུངས་པའི་བསྙེན་གནས་སུ་
ཁས་ལེན་དང་བཅས་པ་ལྔ་ཡོད་པའི་ཕྱིར་ཏེ། བྲམ་ཟེ་གནས་འཇོག་གི་མདོ་ལས།
གནས་འཇོག །རིགས་བུའམ་རིགས་ཀྱི་བུ་མོ་དད་པ་དང་ལྡན་པ་འཕགས་པའི་ཡན་
ལག་བརྒྱད་དང་ལྡན་པའི་བསྙེན་གནས་ལ་གནས་པར་འདོད་པ་དེས། ནང་བར་ལངས་
ནས། དགེ་སློང་ངམ་བྲམ་ཟེ་འམ། (༦༤ན)ཁྱིམ་པ་གཞན་གང་ཡང་རུང་བ་ཆོ་ག་ཤེས་པ་
ཞིག་གི་དྲུང་དུ་སོང་སྟེ། བླ་གོས་ཕྲག་པ་གཅིག་ཏུ་བྱས་ལ་པུས་མོ་གཡས་པའི་ལྷ་ང་ས་
ལ་བཙུགས་ཏེ། འདི་སྐད་ཅེས་བརྗོད་པར་བྱའོ། །བདག་མིང་འདི་ཞེས་བགྱི་བ་དུས་
འདི་ནས་བཟུང་སྟེ། དོ་ནུབ་མཚན་མོ་འདི་དང་སང་ཉི་མ་མ་ཤར་གྱི་བར་དུ་སྲོག་གཅོད་

པ་སྤངས་ཤིང་སྲོག་གཅོད་པ་ལས་སླར་ལྡོག་སྟེ། དབྱུག་པ་སྤངས་ཤིང་མཚོན་ཆ་སྤངས་
ཏེ་ངོ་ཚ་དང་ལྡན་པར་བགྱིས་ལ། སེམས་ཅན་སྲོག་ཆགས་འབྱུང་པོ་ཐམས་ཅད་ལས་
ཆུང་ངུ་ན་སྲོག་ཆགས་ཕྲ་མོ་གྲོག་སྦུར་ཡན་ཆད་ཀྱི་སྲོག་གཅོད་པ་སྤངས་ཏེ།སྲོག་གཅོད་
པ་ལས་སླར་ལྡོག་པར་བགྱིའོ། །ཞེས་པ་ནས། རྗེས་སུ་སྒྲུབ་བོ། །རྗེས་སུ་བགྱིད་དོ། །
ཇི་ལྟར་སྲོག་གཅོད་པ་ལས་སླར་ལོག་པ་དེ་བཞིན་དུ་མ་བྱིན་པར་ལེན་པ་དང་མི་ཚངས་
པར་སྤྱོད་པ་དང་རྫུན་དུ་སྨྲ་བ་དང་འབྲུའི་ཆང་དང་། ནས། དུས་མ་ཡིན་པའི་ཁ་ཟས་
ལས་སླར་ལྡོག་པར་བགྱིའོ། །ཡན་ལག་བརྒྱད་པ་འདིས་འཕགས་པ་དགྲ་བཅོམ་པ་དེ་
དག་གི་བསླབ་པ་ལ་རྗེས་སུ་སློབ་བོ། །རྗེས་སུ་སྒྲུབ་བོ། །རྗེས་སུ་བགྱིད་དོ། །དེ་ལྟར་
ལན་གཉིས། དེ་ལྟར་ལན་གསུམ་དུའོ། །ཞེས་གསུངས་པའི་ཕྱིར་དང་། རྣམ་འབྱེད་ལས་
ཁྱིམ་བདག་མགོན་མེད་ཟས་སྦྱིན་གྱིས་སྐྱེ་བོ་མང་པོ་ལ་བསྙེན་གནས་ཕོག་པར་བཤད་
པའི་ཕྱིར། །།
གཉིས་པ་ནི། དེས་ན་ཆོ་ག་ཡང་དངོས་ཤུགས་ཅི་རིགས་ཀྱིས་ཕྱེ་བ་དང་གྲུབ་
མཐའི་དབང་གིས་བཞི་ཡང་ཡོད་དེ། བྱེ་བྲག་བའི་དང་། མདོ་སྡེ་པའི་དང་། ཐེག་ཆེན་
གྱི་མདོའི་ལུགས་དང་། གསང་སྔགས་པའི་ཆོ་ག་བཞི་ཡོད་པའི་ཕྱིར། དང་པོ་ལ་གཉིས།
ཡོད་དེ། ཐོག་མའི་ལེན་ཆོག་སྤྱིར་བསྟན་པ་དང་། ཐོག་མའི་ལེན་ཆོག་དམིགས་ཀྱིས་
བསལ་བ་གཉིས་ཡོད་པའི་ཕྱིར། དང་པོ་ཡོད་དེ། སློབ་དཔོན་གྱི་མདུན་དུ་སྟན་མེད་
པར་ཙོག་བུས་སམ་པུས་མོ་བཙུགས་ཏེ་ཐལ་མོ་བསྣོལ་བ་འམ་ཐལ་(༦༤བ)མོ་སྦྱར་ནས།
བཙུན་པ་དགོངས་སུ་གསོལ། བདག་མིང་འདི་ཞེས་བགྱི་བ། དུས་འདི་ནས་བཟུང་སྟེ་
སང་ཉི་མ་མ་ཤར་གྱི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་
མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་

རྣམས་ཀྱི་མཆོག་དགེ་འདུན་ལ་སྐྱབས་སུ་མཆིའོ། །བདག་མིང་འདི་ཞེས་བགྱི་བ་དུས་
འདི་ནས་བཟུང་སྟེ། སང་ཉི་མ་མ་ཤར་གྱི་བར་དུ་བསྙེན་གནས་ཡན་ལག་བརྒྱད་པར་
བཙུན་པས་བཟུང་དུ་གསོལ། ཞེས་པའི་ཚིག་ལན་གསུམ་རྗེས་ཟློས་བྱས་པའི་རྗེས་སུ་
ཁས་བླངས་རྩ་བ་བཞི། ཆང་ཕྱི་དྲོའི་ཟས་མལ་ཆེ་མཐོ། གར་སོགས་དང་ཕྲེང་སོགས་
སྤངས་པ་རྣམས་བརྗོད་དགོས་པའི་ཕྱིར་ཏེ། རྗེས་སུ་མ་བཟླས་པ་དང་ལེན་པ་པོ་སྟན་
མཐོ་བ་དང་། སྤྱོད་ལམ་མ་གུས་པ་དང་ཡན་ལག་མ་ཚང་བར་བླངས་པ་དག་ལ་མི་སྐྱེ་
བའི་ཕྱིར། མཛོད་ལས། དམའ་བར་འདུག་སྨྲས་བཟླས་པ་ཡིས། །མི་རྒྱན་ནམ་ནི་ནང་
པར་དུ། །བསྙེན་གནས་ཡན་ལག་ཚང་བར་ནི། །ནང་པར་གཞན་ལས་ནོད་པར་བྱ། །
ཞེས་དང་། དེའི་རང་འགྲེལ་ལས། དམའ་བར་འདུག་པ་ཙོག་ཅོག་པུར་འདུག་པ་འམ་
པུས་མོ་བཙུགས་ཏེ་ཐལ་མོ་བསྣོལ་བ་འམ་ཐལ་མོ་སྦྱར་བ་སྟེ། ནད་པ་ནི་མ་གཏོགས་སོ་
མ་གུས་པ་ལ་སྡོམ་པ་མི་སྐྱེའོ། །ཞེས་དང་། ཡང་དེ་ཉིད་ལས། འབོག་པ་པོའི་ཚིག་མ་
སྨྲས་པར་སྔར་ཡང་སྨྲ་བར་མི་བྱ་ལ་ཁ་མཉམ་སྟེ་སྨྲ་བར་མི་བྱའོ། །ཞེས་གསུངས་པ་
ལྟར་ཐོགས་མེད་ཀྱིས་ཀྱང་བཤད་པའི་ཕྱིར། ཐེག་པ་གོང་འོག་གི་སྡོམ་པ་གང་འབོག་
ཀྱང་མཉམ་འདོན་བྱེད་པ་གཏན་མི་རུང་བར་སྡོམ་གསུམ་ལས་བཤད་པའི་ཕྱིར། འདི་
ལྟར་ཙམ་བླང་བས་ཕྱིས་སུ་གང་ཟག་ཁོ་ནས་ལེན་དགོས་ཏེ་སྡོམ་པ་སྔ་མ་འདི་ཞག་
གཅིག་ལས་མི་གནས་ལ་ཕྱིས་སུ་ཁས་མ་བླངས་པས་ཆོ་ག་ཚང་བར་ཉི་དྲོས་ལ་བླངས་
ཀྱང་མི་སྐྱེ་བའི་ཕྱིར། མཛོད་ཀྱི་འདུལ་འཛིན་ཞེས་པ་དང་མངོན་(༦༥ན)པ་པ་བྱེ་སྨྲ་དང་
འདིའི་མཛོད་རང་ལུགས་མདོ་སྡེ་པ་ཡིན་པས་འདུལ་མངོན་མདོ་སྡེ་པ་གསུམ་གྱི་ཐུན་
མོང་ཡིན་སྣང་ངོ་། །
གཉིས་པ་དམིགས་ཀྱིས་བསལ་བའི་ལེན་ཆོག་ཡོད་དེ། ཆོ་གའི་ཁྱད་པར་གཞན་

སྔར་ལྟ་བུ་ལ། བདག་མིང་འདི་ཞེས་བགྱི་བ་ཟླ་བ་བྱུང་ངོ་ཅོག་གི་ཚེས་བརྒྱད་དང་བཅོ་
ལྔ་དང་གནམ་གང་ལ་བསྙེན་གནས་ཡན་ལག་བརྒྱད་པར་བཙུན་པས་བཟུང་དུ་གསོལ་
ལྟ་བུ་ཟླ་བ་ངོའི་དུས་གསུམ་མམ་ཚེས་བརྒྱད་ལྟ་བུ་རེ་རེ་ཡང་ཆོག་པ་ཡིན་པའི་ཕྱིར་ཏེ།
མཛོད་འགྲེལ་ལས། གང་གི་ཚེས་བརྒྱད་དག་ཏུ་བསྙེན་གནས་ལ་གནས་པར་བྱའོ་ཞེས་
སྔོན་དུ་ཡང་དག་པར་བླངས་པར་བྱས་པ་དེས་ནི་ཟས་ཟོས་ནས་ཀྱང་ནོད་པར་བྱའོ། །
ཞེས་གསུངས་པའི་ཕྱིར། ཁྱབ་སྟེ། དེ་ལྟར་བླངས་པ་ཚེས་བརྒྱད་བྱུང་རེས་ཀྱིས་ཉི་མ་
ཤར་བ་ན་སྡོམ་པ་སྐྱེས་ཚར་ཀྱང་གསལ་འདེབས་ཚུལ་གྱིས་ཕྱིས་ཚེས་བརྒྱད་ལ་ལེན་པ་
དེ་ཡང་སྤྱིར་ཉི་མ་མ་ཤར་གོང་དུ་དགོས་ཀྱང་འདིར་ལེན་པ་བརྗེད་ན་ཟན་ཟོས་ནས་ཀྱང་
བླང་ཆོག་པའི་ཕྱིར། དེར་ཐལ། དེ་སྔར་ཉི་མ་ཤར་བ་ན་སྐྱེས་ཚར་ཀྱང་གསལ་འདེབས་
པའི་ཆེད་ཁོ་ན་ཡིན་པའི་ཕྱིར་ཏེ། དེའི་འགྲེལ་བཤད་རྒྱལ་སྲས་མ་ལས། སྡོམ་པ་ནི་བླང་
དོར་བྱེད་པ་ཡང་དག་པར་ལེན་པར་ངེས་པའི་སེམས་པ་ཡིན་པའི་ཕྱིར། ཉི་མ་ཤར་བའི་
ཚེ་ཁོ་ན་སྐྱེའོ། །ཟན་ཟོས་ནས་ནོད་པ་ནི་གསལ་བར་བྱ་བའི་ཕྱིར་རོ། །ཞེས་གསུངས་
པའི་ཕྱིར། འདི་ནི་མདོ་སྡེ་པ་གཙོ་ཆེ་སྟེ། སྡོམ་པ་སེམས་པར་ཁས་བླངས་པའི་ཕྱིར།
གཉིས་པ་མདོ་སྡེ་པའི་ལུགས་ལ་ཐོག་མར་ལེན་ཚུལ་དང་། ཕྱིས་ལེན་ཚུལ་གཉིས།
དང་པོ་ནི། བླངས་ཡུལ་དགེ་བསྙེན་སོགས་ལ་རྟེན་དངོས་གླིང་གསུམ་གྱི་མི་ཕོ་མོ་མཚན་
དོན་བྱེད་ནུས་པ་དང་། རྟེན་ཕལ་པ་ལྷ་ཀླུ་དུད་འགྲོས་ཀྱང་ཆོ་གའི་ཁྱད་པར་གཞན་འདྲ་
བ་ལས་སྐྱབས་སུ་མཆིའོ། །བདག་མིང་(༦༥བ)འདི་ཞེས་བགྱི་བ་དུས་འདི་ནས་ལོ་འམ་ཇི་
སྲིད་འཚོའི་བར་དུ་ཟླ་བ་བྱུང་ངོ་ཅོག་གི་ཉ་སྟོང་བརྒྱད་གསུམ་ལ་ཞེས་སམ་ཉ་དང་བརྒྱད་
ལ་འམ། ཚེས་བརྒྱད་ལ་བསྙེན་གནས་ཡན་ལག་བརྒྱད་པར་བཙུན་པས་བཟུང་དུ་
གསོལ་ལྟ་བུ་ཡན་ལག་བརྒྱད་དུས་ཇི་བཞིན་ལེན་པ་དང་། བྱི་བོས་ཉིན་པར་དང་། ཤན་

པས་ནུབ་མོ་ལྟ་བུའི་དུས་ཉེ་ཚེ་ལ་ལེན་པ་ཡང་ཡོད་པའི་ཕྱིར་ཏེ། ཐུབ་དགོངས་ལས། དེ་
ནི་ཉིན་ཞག་ཙམ་དུ་ཡང་ཉེས་པར་སྤྱོད་པ་དང་འདོད་པ་ལས་དབེན་པའི་ངོ་བོ་བསྙེན་
གནས་ཡང་དག་པར་ལེན་པ་ལ་སྦྱར་བར་བྱའོ། །དེ་བཞིན་དུ་འགའ་ཞིག་ཉིན་པར་ཙམ་
དུའམ། མཚན་མོ་ཙམ་དུ་སྟེ་ཞེས་དང་། མཛོད་རང་འགྲེལ་ལས། དེ་ལྟར་བྱས་ན་ཤན་
པ་དང་བྱི་བོ་བྱེད་པ་དག་གིས་མཚན་མོ་དང་ཉིན་མོའི་བསྙེན་གནས་དག་ཀྱང་འབྲས་བུ་
ཡོད་པར་རུང་ངོ༌། །ཞེས་གསུངས་པའི་ཕྱིར། གཉིས་པ་ཡོད་དེ། དུས་ཕྱིས་དུས་འདི་དག་
ཏུ་ཉི་མ་ཤར་བ་དང་སྡོམ་པ་སྐྱེས་ཚར་ཀྱང་གསལ་འདེབས་པའི་ཆོ་ག་རྟེན་གྱི་དྲུང་དང་
ཟན་ཟོས་ཀྱང་བླང་རུང་བའི་ཕྱིར། 
གསུམ་པ་ཐེག་ཆེན་གྱི་མདོ་ལས་གསུངས་པའི་ཆོ་ག་ལ་ཐུན་མོང་དང་ཐུན་མོང་མ་
ཡིན་པའི་ཆོ་ག་གཉིས། དང་པོ་ནི། བླངས་པའི་ཡུལ་དགེ་བསྙེན་ཡན་ཆད་ཀྱི་སྡོམ་ལྡན་
ཆོ་ག་ལ་མཁས་པ་དང་། རྟེན་དགེ་བསྙེན་སོགས་ཀྱི་ཆ་ལུགས་རྒྱན་གསར་སྤངས་ཏེ་
གུས་པས། དུས་ཐོ་རེངས་ཉི་མ་མ་ཤར་བའི་དུས་སུ་ཆོ་ག་སྐྱབས་འགྲོ་དང་རྩ་བ་བཞི་
ཆང་ཁྲི་གར་ཕྲེང་དང་ཕྱི་དྲོའི་ཟས་ཡན་ལག་བརྒྱད་སྤོང་བར་ལན་གསུམ་བརྗོད་པས་
ཡན་ལག་བརྒྱད་པའི་བསྙེན་སྡོམ་ཐོབ་པའི་ཕྱིར། དང་པོ་གྲུབ་སྟེ། བླངས་ཡུལ་ཐུབ་
དགོངས་ལས། བླ་མ་སྡོམ་པ་ལེན་པའི་ཆོ་ག་ལ་མཁས་པ་ཡང་དག་པར་བླངས་པའི་
སྡོམ་པ་ཅན་ལས་བྱ་སྟེ། ཞེས་དང་། གནས་འཇོག་གི་ལུང་སོགས་དེའི་ཕྱིར། གཉིས་པ་
གྲུབ་སྟེ། རྟེན་ལ་དགེ་བསྙེན་གྱིས་ཀྱང་མི་ཚངས་སྤྱོད་སྤངས་པའི་ཆེད་དུ་དུས་(༦༦ན)
དུས་སུ་ཡན་ལག་བརྒྱད་པ་ལེན་པའི་ཕྱིར་ཏེ། ཐུབ་དགོངས་ལས། དགེ་བསྙེན་ཡང་
འདོད་པ་ལ་དབེན་པ་གོམས་པའི་དོན་དུ་ཚིག་མཚམས་རྣམས་དང་ཆོ་འཕྲུལ་གྱི་དུས་
སུའང་རེས་འགའ་བསྙེན་གནས་ཀྱི་སྡོམ་པ་ཡང་དག་པར་ལེན་དུ་གཞུག་གོ །ཞེས་

གསུངས་པའི་ཕྱིར། ལུང་གི་དགོངས་པར་སྣང་བ་དེས་ན་འདི་དགེ་བསྙེན་གྱི་གསོ་སྦྱོང་
ཡིན་གྱི་འདི་བླངས་པས་དགེ་བསྙེན་གྱི་སྡོམ་པ་གཏོང་བར་འདོད་པ་མདོ་རྩ་བའི་
དགོངས་པ་མི་ཤེས་པའི་རབ་རིབ་ཡིན་ནོ། ཁྱད་པར་ཕྱི་མ་གསུམ་གྲུབ་སྟེ། ཆ་ལུགས་
དང་དུས་ཆོ་གའི་ཁྱད་པར་ཡང་། ཐུབ་དགོངས་ལས། བསྙེན་གནས་ཀྱི་སྡོམ་པ་ཉིན་
ཞག་པ་ནི། རྒྱུན་ཏུ་མ་ཡིན་པའི་རྒྱན་སྤངས་ཏེ་ཉི་མ་ཤར་བ་ན་སྔར་བཞིན་གཟུང་བར་
བྱའོ། །བདག་མིང་འདི་ལྟ་བུ་དུས་འདི་ནས་བཟུང་ནས་སང་ཉི་མ་མ་ཤར་གྱི་བར་དུ་
སྲོག་གཅོད་པ་སྤངས་ཏེ་སྲོག་གཅོད་པ་ལས་སླར་ལྡོག་གོ །དེ་བཞིན་དུ་མ་བྱིན་པར་
ལེན་པ་དང་། མི་ཚངས་སྤྱོད་པ་དང་། རྫུན་དུ་སྨྲ་བ་དང་། འབྲུའི་ཆང་དང་། སྦྱར་བའི་
ཆང་མྱོས་པར་འགྱུར་བ་བག་མེད་པའི་གནས་དང་། ཁྲི་སྟན་མཐོན་པོ་དང་། ཁྲི་སྟན་
ཆེན་པོ་དང་། དྲི་དང་། ཕྲེང་བ་དང་། བྱུགས་པ་དང་། ཁ་དོག་འཆང་བ་དང་། གར་དང་།
གླུ་དང་། རོལ་མོ་དང་། རྩེད་འཇོ་དང་། དུས་མ་ཡིན་པའི་ཁ་ཟས་ལས་སླར་ལྡོག་གོ །
དགྲ་བཅོམ་པ་རྣམས་ཀྱི་ཚུལ་ཁྲིམས་ཡོན་ཏན་བརྒྱད་ཀྱིས་བརྒྱན་པར་བདག་བགྱིད་
དོ་ཞེས་པའོ། །འདི་ལྟར་ལན་གསུམ་ཡང་ངོ༌། །ཞེས་གསུངས་པའི་ཕྱིར།
འདི་ནི་ཉན་ཐོས་སྡེ་གཉིས་དང་དབུ་སེམས་ཐུན་མོང་གི་འདོད་པར་མངོན་ཏེ།
ལུང་སྡེ་བཞིའི་བཤད་པའི་དོན་ཐུན་མོང་དུ་བཀོད་པར་སྣང་བའི་ཕྱིར། གཉིས་པ་ཡོད་
དེ། བླངས་པའི་ཡུལ་སློབ་དཔོན་ནམ་རྟེན་གྱི་དྲུང་དུ་ལེན་པ་པོ་འཁོར་རྣམ་བཞིས། དུས་
ཉིན་ཞག་དང་ཟླ་ཕྱེད་དང་ཟླ་བ་དང་ལོ་དང་ཇི་སྲིད་འཚོ་དང་བྱང་ཆུབ་ཀྱི་བར་དྲུག་གང་
(༦བ)དུ་ཚད་དུ་བྱ་བ་སེམས་ཅན་ཐམས་ཅད་ལ་ཕན་པ་དང་གྲོལ་བ་དང་། སེམས་
ཅན་ཐམས་ཅད་ཀྱི་ནད་མེད་པ་དང་མུ་གེ་མེད་པ་དང་། བྱང་ཕྱོགས་དང་སངས་རྒྱས་ཀྱི་
ཆོས་ཐོབ་པའི་ཕྱིར་དུ་ཆོ་ག་ཕྱོགས་བཅུའི་སངས་རྒྱས་བྱང་སེམས་ལ་དགོངས་གསོལ་

བྱས་ནས་དེ་དག་གི་ཆེད་དུ་བྱ་བ་དེ་ལྟར་མཛད་པ་ལྟར་བདག་གིས་ཀྱང་དུས་འདི་ནས་
སང་ཉི་མ་མ་ཤར་གྱི་བར་དུ་ཐེག་ཆེན་གྱི་གསོ་སྦྱོང་ལེན་པར་བརྗོད་པ་གསུམ་དང་།
དེང་ནས་སྲོག་གཅོད་མི་བྱ་ཞིང་། སོགས་གསུམ་བརྗོད་པ་དེ་དེ་ཡིན་པའི་ཕྱིར། དང་པོ་
གྲུབ་སྟེ། ཐེག་ཆེན་ཐུན་མོང་མ་ཡིན་པའི་གསོ་སྦྱོང་ལ། བླངས་པའི་ཡུལ་རྟེན་ཁྱད་པར་
ཅན་གྱིས་ཆོ་ག་ལ་ཉན་ཐོས་སྡེ་པ་དང་ཐུན་མོང་གི་སོ་ཐར་ལ་དེ་མི་རུང་བ་སོ་སོར་ཤེས་
དགོས་པའི་ཕྱིར། 
ཐུབ་བསྟན་བྱི་དོར་ལས། ད་ལྟའི་ཆོ་གའི་སོ་སོར་ཐར་པའི་སྡོམ་པ་སློབ་དཔོན་
མེད་པར་རྟེན་གྱི་དྲུང་དུ་ལེན་པ་ནི། ནས། ཐེག་པ་གོང་འོག་གི་སྡོམ་པ་ལེན་པའི་ཆོ་
གའི་ཁྱད་པར་མ་ཕྱེད་པ་ཡིན་ཞེས་དང་། ལས་ཆོག་ཆེན་མོ་ལས། དེ་ཡང་ཐེག་ཆེན་གྱི་
སོ་ཐར་ནི་གཏན་ལ་དབབ་པ་བསྡུ་བ་ལས། དགེ་སློང་ཕ་མའི་སྡོམ་པ་མ་གཏོགས་པའི་
སོ་ཐར་གཞན་རྟེན་གི་དྲུང་དུ་རང་ཉིད་ཀྱིས་ལེན་པར་གསུངས་པ་དང་། ཞེས་གསུངས་
པའི་ཕྱིར། གཉིས་པ་གྲུབ་སྟེ། ལེན་པ་པོ་དགེ་སློང་སོགས་ཡོད་པའི་ཕྱིར་ཏེ། སྨན་བླའི་
མདོ་ཆོག་ལས། འཇམ་དཔལ་གཞན་ཡང་འཁོར་གྱི་དགེ་སློང་དང་དགེ་སློང་མ་དང་དགེ་
བསྙེན་དང་དགེ་བསྙེན་མ་དག་དང་། གཞན་ཡང་དད་པའི་རིགས་ཀྱི་བུ་འམ་རིགས་ཀྱི་
བུ་མོ་གང་དག་ཡན་ལག་བརྒྱད་དང་ལྡན་པའི་བསྙེན་གནས་ལ་གནས་ཏེ་ལོ་གཅིག་
གམ་ཟླ་བ་གསུམ་དུ་བསླབ་པའི་གཞི་རྣམས་འཛིན། ཞེས་གསུངས་པའི་ཕྱིར། གསུམ་
པ་གྲུབ་སྟེ། ཉིན་ཞག་ཟླ་ཕྱེད་སོགས་ཀུན་བཏུས་དར་ཊིཀ་དང་། ལོར་ལེན་པ་ནི། སྨན་
མདོ་ལས། ཡན་ལག་བརྒྱད་དང་ལྡན་པའི་(༦༧ན)བསྙེན་གནས་ལ་གནས་ཏེ་ལོ་གཅིག་
གམ་ཟླ་བ་གསུམ་དུ་བསླབ་པའི་གཞི་རྣམས་འཛིན། ཞེས་གསུངས་པས་བསྟན་ཅིང༌།
ཇི་སྲིད་འཚོར་ལེན་པ་དྲིན་ལན་བསབ་པ་དང་ཆོ་འཕྲུལ་གྱི་མདོ་ལས། སངས་རྒྱས་རི་

རབ་ལྟ་བུ་ལ། རྒྱལ་པོ་དགེ་བའི་བཀོད་པས་གསོ་སྦྱོང་ཡན་ལག་བརྒྱད་པ་ཇི་སྲིད་འཚོའི་
བར་དུ་བླངས་ཚུལ་ཡང་། དེ་ཉིད་ལས། ཇི་སྲིད་འཚོ་བའི་བར་ནི་ཚངས་སྤྱོད་ཅིང༌། །
གསོ་སྦྱོང་ཡན་ལག་བརྒྱད་པ་བླང་བར་བྱ། །ཞེས་གསུངས་པའི་ཕྱིར། བྱང་ཆུབ་བར་དུ་
བླངས་ཚུལ་ཡང་སྔར་བཤད་ཟིན་པའི་ཕྱིར། 
བཞི་པ་ཆེད་དུ་བྱ་བ་དང་ཆོ་གའི་ཁྱད་པར་གྲུབ་སྟེ། མདོ་ཆོག་ཡིད་བཞིན་དབང་
རྒྱལ་ལས། ཡན་ལག་བདུན་པ་བྱས་ལ་པུས་མོ་གཡས་པའི་ལྷ་ང་ས་ལ་བཙུགས་
ཏེ། ཐལ་མོ་སྦྱར་ནས་དོན་ཡིད་ལ་དྲན་བཞིན་པས། ཇི་ལྟར་སྔོན་གྱི་དེ་བཞིན་གཤེགས་
པ། ཞེས་པ་ནས། གསོ་སྦྱོང་ངེས་པར་ཡང་དག་པར་བླང་བར་བགྱིའོ་ཞེས་ལན་གསུམ་
གྱིས་སྡོམ་པ་བླངས་ལ། དེའི་བསླབ་བྱ་འདི་རྣམས་ལ་བསླབ་སྙམ་པས། དེང་ནས་སྲོག་
གཅོད་མི་བྱ་ཞིང་། ནས། སྲིད་པའི་མཚོ་ལས་འདོན་པར་ཤོག །ལན་གསུམ། ཞེས་གསུངས་
པའི་ཕྱིར་དང་། ཀུན་བཏུས་དར་ཊིཀ་ལས། སྔར་བཤད་པའི་ཕྱིར། 
བཞི་པ་སྔགས་ཀྱི་ཆོ་ག་ལ་གཉིས་ཡོད་དེ། རྒྱུད་སྡེ་འོག་མ་དགོངས་འགྲེལ་དང་
བཅས་པ་ལས་བཤད་པའི་ཆོ་ག་དང་། གོང་མ་དང་དེའི་དགོངས་འགྲེལ་ནས་བཤད་
པའི་ཆོ་ག་གཉིས་ཡོད་པའི་ཕྱིར། ཆོ་ག་དང་པོ་ཡོད་དེ། ཡུལ་སློབ་དཔོན་ནམ་རྟེན་ཁྱད་
པར་ཅན་གྱི་དྲུང་དུ་རྟེན་གྱི་གང་ཟག་འཁོར་རྣམ་བཞི་དང་དེ་ལས་གཞན་པའི་སྨྱུང་
གནས་དུས་སུ་ལེན་པའི་ཆོ་ག་བཤད་མ་ཐག་ལྟ་བུ་དེ་ཡིན་པའི་ཕྱིར་ཏེ། དོན་ཞགས་
ལས། བཅོམ་ལྡན་འདས་གང་ཡང་རིགས་ཀྱི་བུ་འམ་རིགས་ཀྱི་བུ་མོ་འམ། དགེ་སློང་ཕ་
འམ་(༦༧བ)དགེ་སློང་མ་འམ་དགེ་བསྙེན་ཕ་འམ་དགེ་བསྙེན་མ་འམ་སེམས་ཅན་སུ་ཡང་
རུང་བས་དོན་ཡོད་ཞགས་པའི་སྙིང་པོའི་ཆེད་དུ་ཡར་ངོའི་ཚེས་བརྒྱད་ལ་སྨྱུང་བར་
བགྱིས་ཏེ། གཞན་མི་སྨྲ་བར། ཞེས་དང་། ལས་ཆོག་ཆེན་མོ་ལས། སྨྱུང་གནས་སོགས་

ཀྱི་སྐབས་དོན་ཞགས་ནས་བཤད་པའི་གསོ་སྦྱོང་བླངས་པ་འདི་ལ་ཐེག་ཆེན་གྱི་ལུགས་
ཀྱི་བསྙེན་གནས་སུ་གྲགས་ཀྱང་། ཞེས་པ་ནས། དོན་ཞགས་ནས་བཤད་པའི་བསྙེན་
གནས་དེ་བསྙེན་གནས་ཡིན་ཀྱང་སོ་ཐར་གྱི་བསྙེན་གནས་མ་ཡིན་པས། ཞེས་གསུངས་
པའི་ཕྱིར། འདིས་འཁྲུལ་ནས་བསྙེན་གནས་དང་སྨྱུང་གནས་གཅིག་ཏུ་མི་བྱ་སྟེ། དེའི་
གསོ་སྦྱོང་བསྙེན་གནས་དང༌། སྨྲ་བཅད་སོགས་སྨྱུང་གནས་སུ་འཇོག་པའི་ཕྱིར། ཆོ་ག་
གཉིས་པ་ཡོད་དེ། ཀུན་སྙིང་དང་འཇམ་གྲགས་སོགས་ཀྱིས་རྣལ་འབྱོར་རྒྱུད་ཀྱི་སྐབས་
སུ་བཤད་པའི་བསྙེན་གནས་དང་། དགྱེས་རྡོར་སོགས་བླ་མེད་ཀྱི་རྒྱུད་དང་དཀྱིལ་ཆོག་
འགའ་ཞིག་ལས་བཤད་པ་ལྟ་བུ་ཡིན་པའི་ཕྱིར། དེ་ཡང་ཡོད་དེ། ཡུལ་སྡོམ་ལྡན་ལས།
རྟེན་དགེ་བསྙེན་སོགས་ཀྱིས་སྐྱབས་འགྲོ་སྔོན་ཏུ་སོང་བས་དུས་བྱང་ཆུབ་བར་རམ་ཟླ་བ་
བྱུང་ངོ་ཅོག་གི་ཉ་ལ་ཉི་མ་མ་ཤར་བར་དུ་ཡན་ལག་བརྒྱད་པར་ཁས་ལེན་པ་དེ་ཡིན་པའི་
ཕྱིར་ཏེ། ལྟ་བ་ངན་སེལ་ལས། བཙུན་པ་འམ་སློབ་དཔོན་དགོངས་སུ་གསོལ། བདག་
དགེ་བསྙེན་མིང་འདི་ཞེས་བགྱི་བ་བྱང་ཆུབ་སྙིང་པོ་ལ་མཆིས་ཀྱི་བར་དུ་སངས་རྒྱས་དང་
ཆོས་དང་དགེ་འདུན་ལ་སྐྱབས་སུ་མཆིའོ། །དེ་ལྟར་ལན་གཅིག་ལན་གཉིས་ལན་གསུམ་
གྱི་བར་དུ་བརྗོད་པར་བྱའོ། །བདག་བསྙེན་གནས་སུ་མཆི་བར་བཙུན་པས་བཟུང་དུ་
གསོལ། སློབ་དཔོན་དགོངས་སུ་གསོལ། བདག་དགེ་བསྙེན་མིང་འདི་ཞེས་བགྱི་བ་དུས་
འདི་ནས་བཟུང་ནས་ཟླ་བ་བྱུང་ངོ་ཅོག་གི་ཉི་མ་མ་ཤར་གྱི་བར་དུ་སྲོག་ཆགས་གསོད་པ་
དང་གཞན་གྱི་ནོར་རྐུ་བ་(༦༨ན)དང་མི་ཚངས་པར་སྤྱོད་པ་དང་རྫུན་དུ་སྨྲ་བ་དང་དེ་
བཞིན་དུ་མྱོས་པར་འགྱུར་བའི་བཏུང་བ་འཐུང་བ་དང་དུས་མ་ཡིན་པར་ཟ་བ་དང་། ཕྲེང་
བ་དང་ཁ་དོག་དང་གླུ་དང་གར་དང་རྩེད་འཇོ་དང་ཁྲི་སྟན་མཐོན་པོ་དང་མལ་སྟན་ཆེན་
པོ་ལས་ལྡོག་པར་བགྱིའོ། །བདག་ཡན་ལག་བརྒྱད་ཀྱི་དགྲ་བཅོམ་པའི་ཚུལ་དུ་གནས་

པར་བགྱིའོ། །ཞེས་བྱ་བ་འདི་ནི་གསོ་སྦྱོང་སྦྱིན་པའི་ཆོ་ག་སྟེ། ཞེས་གསུངས་པའི་ཕྱིར།
འདིར་སྡོམ་གསུམ་རྗེས་འབྲངས་ཁ་ཅིག་ན་རེ། བྱེ་བྲག་སྨྲ་བའི་ལུགས་ལ་བསྙེན་
གནས་ལེན་ཡུལ་དགེ་སློང་ཁོ་ན་དང་། མདོ་སྡེ་པའི་ལུགས་ལ་དགེ་བསྙེན་སོགས་དང་
རྟེན་ཀྱང་རི་བོང་གི་སྐྱེས་རབས་དང་ཀླུ་ཙམ་པས་བླངས་པར་བཤད་པས་དུད་འགྲོ་
སོགས་ལ་བསྙེན་གནས་སྐྱེ་ཞིང་དུས་དང་ཡན་ལག་ཡང་ཅི་འདོད་ཆོག་སྟེ། སྡོམ་གསུམ་
རབ་དབྱེར། བྱེ་བྲག་སྨྲ་བའི་བསྙེན་གནས་ཀྱང་། །དགེ་སློང་ལས་ལེན་གང་ཟག་ནི། །
གླིང་གསུམ་སྐྱེས་པ་བུད་མེད་ལས། །འགྲོ་བ་གཞན་ལ་སྡོམ་པ་བཀག །མདོ་སྡེ་པ་
རྣམས་དུད་འགྲོ་སོགས། །འགྲོ་བ་གཞན་ལའང་སྐྱེ་བར་བཤད། །བླངས་པའི་ཡུལ་ཡང་
དགེ་བསྙེན་སོགས། །གང་ཡང་རུང་བས་བླངས་པར་གསུངས། །ཞེས་འདྲེན་པ་མི་འཐད་
པར་ཐལ། རྣམ་འབྱེད་ལས་ཁྱིམ་བདག་མགོན་མེད་ཟས་སྦྱིན་གྱིས་བསྙེན་གནས་སྐྱེ་བོ་
མང་པོར་སྦྱིན་པར་བཤད་པ་བྱེ་སྨྲས་ཀྱང་ཁས་ལེན་པའི་ཕྱིར། མདོ་སྡེ་པས་དུད་འགྲོ་
སོགས་ཀྱིས་བསྙེན་གནས་བླངས་པ་ལེགས་སྤྱད་དུ་འདོད་ཀྱི་སྡོམ་པ་སྐྱེ་བའི་ཁུངས་དང་
དེ་ལྟར་འདོད་པའི་ཁུངས་མེད་ཅིང༌། མཛོད་ཀྱིས་མདོ་སྡེ་པའི་ལུགས་བཤད་པ་དང་
འགལ་བའི་ཕྱིར་རོ། ། 
ཡང་ཁ་གསེར་ཅིག །དགེ་བསྙེན་གྱིས་བསྙེན་གནས་ལེན་མི་རུང་བར་འདོད་ཅིང་།
ཁྱིམ་པའི་བསྙེན་གནས་དང་གསོ་སྦྱོང་ལ་མུ་བཞི་བཤད་པ་དང་། ཎ་ལ་ལས་ཀྱང་མུ་
གསུམ་བཤད་པ་དང་། གཞན་དག་གིས་ཀྱང་དགེ་བསྙེན་གྱིས་(༦༨བ)སོ་ཐར་གྱི་བསྙེན་
གནས་ལེན་པའི་ཁུངས་མེད་པར་འདོད་པར་མི་འཐད་དེ། འདི་དག་ནི་མདོ་དང་རྒྱ་བོད་
ཀྱི་ཚད་ལྡན་གྱིས་དགེ་བསྙེན་གྱིས་བསྙེན་གནས་ལེན་པར་བཤད་པ་དང་འགལ་བའི་
ཕྱིར། དེར་ཐལ། དེ་ལྟར་བླངས་པས་དགེ་བསྙེན་གྱི་སྡོམ་པ་མི་གཏང་བར་གསོ་བར་

བྱེད་ཅིང་མི་ཚངས་སྤྱོད་སྤོང་བའི་བག་ཆགས་དང་འདོད་པ་ལས་དབེན་པའི་དོན་དུ་ཟླ་
ངོའི་ཉ་སྟོང་བརྒྱད་གསུམ་ལ་བསྙེན་གནས་སྲུང་བར་བཤད་པའི་ཕྱིར་ཏེ། ཐུབ་བསྟན་བྱི་
དོར་ལས། ཡོངས་རྫོགས་སོགས་ཀྱི་དགེ་བསྙེན་རྣམས་ཀྱི་གསོ་སྦྱོང་ནི་བསྙེན་གནས་
ཡིན་པར་གསུངས་པས། དགེ་བསྙེན་རྣམས་ཀྱིས་ཀྱང་ཉ་སྟོང་ཚེས་བརྒྱད་ལ་ཡན་ལག་
བརྒྱད་དང་ལྡན་པའི་གསོ་སྦྱོང་བྱ་དགོས་ལ། ཞེས་གསུངས་པའི་ཕྱིར་དང་། དེ་བྱས་
པས་དགེ་བསྙེན་གྱི་སྡོམ་པ་གཏོང་ན་དེ་དགེ་བསྙེན་གྱི་གསོ་སྦྱོང་དུ་བཅོམ་ལྡན་འདས་
ཀྱིས་མི་གསུང་བའི་ཕྱིར་དང་། རང་གིས་བླངས་ཙམ་དང་རང་གིས་མ་བླང་བར་ཡན་
ལག་བརྒྱད་སྲུང་ཙམ་ཡང་མ་ཡིན་ཏེ། ཨ་བྷྱ་དང་མཻ་ཏྲེ་པ་དང་བྱང་བཟང་སོགས་ཀྱིས་
རྟེན་དགེ་བསྙེན་གྱིས་ཀྱང་བཙུན་པ་དགོངས་སུ་གསོལ་ཞེས་སོགས་ཀྱིས་གང་ཟག་ལས་
ལེན་པའི་ཆོ་ག་བཤད་ཟིན་པའི་ཕྱིར་དང་། བཅོམ་ལྡན་འདས་ཀྱིས་གསུངས་ཚུལ་དགོངས་
པ་དང་བཅས་པ། ཐུབ་པ་དགོངས་རྒྱན་ལས། གང་གསོ་བའི་དོན་ནི་མདོ་ལས་ཉིན་
ཞག་པའི་གསོ་སྦྱོང་གི་སྡོམ་པ་འདོད་པ་ན་སྤྱོད་པའི་ལྷ་དྲུག་འདོད་པ་དེར་སྐྱེའོ། །
ཞེས་སོ། །ཞེས་དང་། གསུངས་ཚུལ་ཕན་ཡོན་དང་བཅས་པ་དང་། དགོས་པ་ཡང་། དེ་
ཉིད་ལས། དགེ་བསྙེན་ཡང་འདོད་པ་ལས་དབེན་པ་ལ་གོམས་པའི་དོན་དུ་ཚིགས་
མཚམས་རྣམས་དང་ཆོ་འཕྲུལ་གྱི་དུས་སུའང་རེས་འགའ་བསྙེན་གནས་ཀྱི་སྡོམ་པ་ཡང་
དག་པར་ལེན་དུ་གཞུག་གོ །སྤྲོ་བ་དང་ལྡན་པས་ནི་ཟླ་བ་ཕྱེད་དང་ཟླ་བ་ལ་སོགས་པ་སྟེ་
རིམ་གྱིས་གོམས་པས་ཇི་སྲིད་འཚོའི་བར་དུ་ཡང་ཞེས་པའོ། །ཞེས་གསུངས་(༦༥༩ན)པའི་
ཕྱིར་དང་། ལས་ཆོག་ཆེན་མོ་ལས། དེས་མཚོན་ནས། ཞེས་པ་ནས། ཉན་ཐོས་རང་སྐད་
ལ་དེ་ལྟར་བླང་རུང་བའི་ཁུངས་ཤིག་ཡོད་དམ་སྙམ། ཞེས་གསུངས་པའི་དོན་ལེགས་
པར་བཤད་པ་ཡིན་ནོ། །

ཁ ཡང་ཁ་ཅིག་ཨ་ཤྭཀན་རེ། ཁྱིམ་པའི་གསོ་སྦྱོང་དང་བསྙེན་གནས་ཀྱི་སྡོམ་པ་ལ་མུ་
བཞི་སྟེ།བསྙེན་གནས་ཀྱི་སྡོམ་པ་ཡིན་ལ་གསོ་སྦྱོང་མ་ཡིན་པ་ནི་བསྙེན་གནས་ཀྱི་སྡོམ་
པ་མི་ལྡན་པས་བླངས་པའི་བསྙེན་གནས་ཀྱི་སྡོམ་པ་ལྟ་བུ་དང༌། བསྙེན་གནས་ཀྱི་སྡོམ་
པ་མ་ཡིན་ལ་གསོ་སྦྱོང་ཡིན་པ་ནི་ཡོངས་རྫོགས་དགེ་བསྙེན་གྱིས་བསྙེན་གནས་རང་
གིས་བླངས་པ་ལྟ་བུ་དང་། གཉིས་ཀ་ཡིན་པ་ཡོངས་རྫོགས་དགེ་བསྙེན་གྱི་ཉིན་སྡོམ་ལྟ་
བུ་དང་། གཉིས་ཀ་མ་ཡིན་པ་ཉིན་ཞག་ཕྱེད་པའི་བསྙེན་གནས་ལྟ་བུ་ཟེར་ཞིང་ཐེག་པ་
གོང་འོག་གི་ལུགས་སོ་སོར་མི་སྣང་། འདི་ནི་འདུལ་མཛོད་གང་ཡང་མི་ཤེས་པའི་ངན་
སྐད་ཡིན་པར་ཐལ། བསྙེན་གནས་ཀྱི་སྡོམ་པ་ཡིན་ལ་གསོ་སྦྱོང་མ་ཡིན་པ་ཅིག་གྲུབ་
མཐའ་གོང་མས་ཀྱང་མི་འདོད་པ་གང་ཞིག །བྱེ་མདོ་གཉིས་ཀས་ཀྱང་མི་འདོད་པའི་
ཕྱིར། དང་པོ་གྲུབ་སྟེ། འདི་ལ་གསོ་སྦྱོང་ཞེས་པ་སྡོམ་པ་གསོ་བ་ཁོ་ནར་བཤད་
དགོས་པའི་ཕྱིར། དེར་ཐལ། འཕགས་པ་དང་ཉེ་བར་བྱེད་པས་བསྙེན་གནས་དང་།
དགེ་བའི་ས་བོན་ཆུང་ངུ་གསོ་བ་སྟེ་རྒྱས་པར་བྱེད་པས་གསོ་སྦྱོང་ཞེས་བཤད་དགོས་
པའི་ཕྱིར་ཏེ། ཐུབ་དགོངས་ལས། འདི་འཕགས་པ་རྣམས་དང་ཉེ་བར་གནས་ཞེས་པས་
བསྙེན་གནས་སུ་བརྗོད་པར་བྱའོ། །གསོ་སྦྱོང་ཞེས་ཀྱང་བྱ་སྟེ། དགེ་བའི་ས་བོན་གསོ་
བ་འཛིན་པར་བྱེད་ཅེས་བྱས་ནས་སོ། །ཞེས་གསུངས་པའི་ཕྱིར་ཏེ། རྟགས་གྲུབ་སྟེ།
མཛོད་ལས། མི་རྒྱན། ནས། ནང་བར་གཞན་ལས་ནོད་པར་བྱ། །ཞེས་པའི་དངོས་
བསྟན་གྱི་ལེན་པ་པོ་ལ་དགེ་བསྙེན་གྱིས་མ་ཁྱབ་པའི་(༦༥༩བ)ཕྱིར། ཁྱབ་སྟེ། དེའི་དངོས་
བསྟན་གྱི་བསྙེན་གནས་གསོ་སྦྱོང་དང་བསྙེན་སྡོམ་གཉིས་ཀ་ཡིན་པའི་ཕྱིར་ཏེ། མཛོད་
རང་འགྲེལ་ལས། འདིས་དགྲ་བཅོམ་པ་དག་དང་ཉེ་བར་གནས་པར་བྱེད་པས་བསྙེན་
གནས་ཏེ། དེ་དག་གི་རྗེས་སུ་སློབ་པའི་ཕྱིར་རོ། །ཞེས་པ་ནས། ཡང་ན་དགེ་བའི་རྩ་བ་

ཆུང་ངུ་རྣམས་ཀྱི་དགེ་བའི་རྩ་བ་གསོས་འདེབས་པའི་ཕྱིར་ཏེ། གང་ཕྱིར་ཡིད་ཀྱི་དགེ་བ་
གསོས་འདེབས་པའི་ཕྱིར། འདི་ནི་བཅོམ་ལྡན་འདས་ཀྱིས་གསོ་སྦྱོང་བཤད་ཅེས་གྲགས་
ཞེས་བྱུང་བས་ན་གསོ་སྦྱོང་ཡིན་ནོ། །ཞེས་དང་། གང་སྤེལ་ལས་ཀྱང༌། གསོས་འདེབས་
ཞེས་བྱ་བ་ནི་རྒྱས་པར་བྱེད་ཅེས་པའི་ཐ་ཚིག་གོ །ཞེས་གསུངས་པའི་ཕྱིར། 
གཞན་ཡང་ཉིན་སྡོམ་འདི་གསོ་སྦྱོང་ཡིན་པར་ཐལ།འདི་གསོ་སྦྱོང་དུ་བཅོམ་ལྡན་
འདས་ཀྱིས་གསུངས་པའི་ཕྱིར་ཏེ། ཐུབ་དགོངས་ལས། གང་གསོ་བའི་དོན་ནི་མདོ་ལས་
ཉིན་ཞག་པའི་གསོ་སྦྱོང་གི་སྡོམ་པས་འདོད་པ་ན་སྤྱོད་པའི་ལྷ་དྲུག་གང་འདོད་པ་དེར་
སྐྱེའོ། །ཞེས་སོ། །ཞེས་གསུངས་པའི་ཕྱིར། འདིས་ནི་མུ་གསུམ་འདོད་པ་ཡང་ཁེགས་
སོ། །ཡང་གོ་འགའ་ཞིག་ཤྭཀདག་ན་རེ། དགེ་བསྙེན་གྱིས་བསྙེན་གནས་བླངས་ན་དགེ་
བསྙེན་གྱི་སྡོམ་པ་གཏོང་ཟེར་བ་དག་ཀྱང་གཏན་ནས་མི་འཐད་པར་ཐལ། བསྙེན་གནས་
གཙོ་བོར་དགེ་བསྙེན་གྱིས་སྲུང་བར་བཤད་པའི་ཕྱིར། དེར་ཐལ། དེའི་རྒྱུ་མཚན་ཚངས་
སྤྱོད་ཀྱི་བག་ཆགས་འཕེལ་ཆེད་གང་ཞིག །དེས་ན་དགེ་བསྙེན་གྱི་རྒྱུད་ཀྱི་བསྙེན་གནས་
ཀྱི་སྡོམ་པ་ཡོད་མེད་དོགས་པ་ཆུང་ལ་སྡོམ་ལྡན་མིན་པ་ལ་དོགས་པ་གཅོད་རིགས་པའི་
ཕྱིར། དང་པོ་གྲུབ་སྟེ། ཐུབ་དགོངས་ལས། དེ་ཉིད་ཀྱི་ཕྱིར་དགེ་བསྙེན་ཡང་འདོད་པ་
ལས་དབེན་པ་ལ་གོམས་པའི་དོན་དུ་ཚིགས་མཚམས་རྣམས་དང་ཆོ་འཕྲུལ་གྱི་དུས་
སུའང་རེས་འགའ་བསྙེན་གནས་ཀྱི་སྡོམ་པ་ཡང་དག་པར་ལེན་དུ་གཞུག་གོ །སྤྲོ་བ་དང་
ལྡན་པས་ནི་ཟླ་བ་ཕྱེད་དང་ཟླ་བ་ལ་སོགས་(༧༠ན)པར་ཏེ་རིམ་གྱིས་གོམས་པས་ཇི་སྲིད་
འཚོའི་བར་དུ་ཡང་། ཞེས་སོ། །ཞེས་གསུངས་པའི་ཕྱིར། བུ་དང་མཁས་གྲུབ་གསུང་ཡང་
དེ་བཞིན་དུ་བཤད་པའི་ཕྱིར། གཉིས་པ་གྲུབ་སྟེ། མཛོད་རང་འགྲེལ་ལས། ཡང་ཅི་
བསྙེན་གནས་འདི་དགེ་བསྙེན་ཁོ་ན་ལ་ཡོད་དམ་འོན་ཏེ་གཞན་ལའང་ཡོད་ཅེ་ན།

གཞན་ལའང་བསྙེན་གནས་ཡོད་མོད་ཀྱི། སྐྱབས་སུ་མ་སོང་བ་ལ་མེད། དགེ་བསྙེན་མ་
ཡིན་པ་གང་ཞིག་ཉིན་ཞག་དེ་ལ་སངས་རྒྱས་དང་ཆོས་དང་དགེ་འདུན་ལ་སྐྱབས་སུ་སོང་
སྟེ་བསྙེན་གནས་ནོད་པ་དེ་ལ་བསྙེན་གནས་ཀྱི་སྡོམ་པ་སྐྱེ་བར་འགྱུར་ཏེ་གཞན་དུ་མ་
ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། གཞན་ལའང་ཞེས་པའི་འང་སྒྲའི་དོན་ཡོད་
པའི་ཕྱིར་རོ། །ལུང་གསལ་བ་འདིས་ནི་དགེ་བསྙེན་གྱི་རྒྱུད་ཀྱི་ཉིན་སྡོམ་མེད་པར་འདོད་
པ་དང་། ལས་ཆོག་ཉི་ཆེན་པས་བསྙེན་གནས་དགེ་བསྙེན་གྱི་གསོ་སྦྱོང་དུ་བཤད་པ་དག་
ལེགས་པར་ཁེགས་པས། མ་རིག་པའི་རང་མཚང་ངོ་ཤེས་པར་གྱིས། 
ཡང་འཕགས་ཡུལ་གྱི་པཎ་ཆེན་ལ་ལ། ཟླ་ངོ་ཅོག་གི་ཚེས་བརྒྱད་ལ་བསྙེན་གནས་
བླངས་པའི་གང་ཟག་དེས་ཟན་ཟོས་ཀྱང་བསྙེན་གནས་ལེན་པ་མི་འཐད་པར་ཐལ།
དེས་ཟན་ཟོས་པའི་སྔ་རོལ་དུ་སྡོམ་པ་སྐྱེ་བ་ཡང་མི་འཐད། ཟན་ཟོས་ན་ཚ་དུས་ལྟ་བུར་
དྲན་པས་སྡོམ་པ་བླངས་ན་སྐྱེ་བ་ཡང་མི་འཐད་པའི་ཕྱིར། དང་པོ་གྲུབ་སྟེ། དེའི་སྔ་རོལ་
དུ་སྡོམ་པ་སྐྱེས་ན་ལེན་པའི་ཆོ་ག་དེ་དོན་མེད་པའི་ཕྱིར། དེར་ཐལ། སྡོམ་པ་དེ་རྣམ་པར་
རིག་བྱེད་ཀྱི་ཆོ་ག་ལ་མ་ལྟོས་པར་དེའི་གོང་ནས་སྐྱེས་ཟིན་པའི་ཕྱིར་ཏེ། དེ་སྐད་དུ།
གང་སྤེལ་ལས། ཡང་ཅི་ནོད་པའི་སྔ་རོལ་དུ་ཟོས་པ་ལ་སྡོམ་པ་སྐྱེ་འམ་འོན་ཏེ་མི་སྐྱེ།
གལ་ཏེ་སྐྱེ་ན་ནི་རྣམ་པར་རིག་བྱེད་ལ་རག་ལས་པ་ཉམས་པར་འགྱུར་ལ་ནོད་པ་ཡང་
དོན་མེད་པར་འགྱུར་རོ། །ཞེས་གསུངས་པའི་ཕྱིར། གཉིས་པ་(༧་བ)གྲུབ་སྟེ། དེའི་སྔོན་
དུ་མི་སྐྱེ་བར་ཚ་རྟིང་མ་འམ་གུང་ལྟ་བུར་བླངས་ནས་སྐྱེས་ན་དེ་ཉིན་ཞག་གི་སྡོམ་པར་མི་
འགྱུར་བའི་ཕྱིར། དེར་ཐལ། ཉིན་ཞག་མ་ཚང་བའི་དེར་འགྱུར་བའི་ཕྱིར་ཏེ། དེ་སྐད་དུ།
གང་སྤེལ་ལས། ཅི་སྟེ་མི་སྐྱེ་ན་ནི་དེ་ལྟ་ནའང་ཉིན་ཞག་གཅིག་པ་ཉིད་ཉམས་པར་
འགྱུར་རོ། །ཞེས་གསུངས་པའི་ཕྱིར། །

འདིས་སྣོམ་གསུམ་བོད་ཤྭཀ་སྔ་ཕྱི་ལའགའ་ཞིག་ཟན་ཟོས་རྗེས་ཆོ་གས་བླངས་པས་སྐྱེ་
སྙམ་པ་དང་དུས་གཅིག་ལ་བླངས་མི་ཆོག་སྙམ་པ་དང་དེ་དག་གང་ལས་སྐྱེས་མ་ཤེས་པ་
དང༌། སློབ་དཔོན་དང་མདོ་སྡེ་པས་བསྙེན་གནས་ཉིན་ཞག་ཚང་བར་ལེན་མི་དགོས་
སྙམ་པ་ཐམས་ཅད་ཁེགས་པ་སོགས་ཡིན་ཏེ། ཐོ་རངས་སྔ་བར་ཉི་མ་མ་ཤར་བར་ལེན་
པ་ཡང་ཉིན་ཞག་གི་སྡོམ་པར་ཚང་དགོས་པའི་དབང་གིས་ཡིན་པའི་ཕྱིར་ཏེ། མཛོད་རང་
འགྲེལ་ལས། ནང་པར་ནི་རེ་ཞིག་ཉི་མ་མ་ཤར་བའི་ཚེ་སྟེ་ཉིན་ཞག་པའི་སྡོམ་པ་ཡིན་
པའི་ཕྱིར་རོ། །ཞེས་གསུངས་པའི་ཕྱིར་རོ། །
དེས་ན་སྔར་གྱི་རྟགས་དང་པོ་དང་དེའི་སྒྲུབ་བྱེད་རྣམས་མ་གྲུབ་པ་ཡིན་ཏེ། དེའི་སྔ་
རོལ་དུ་ཉི་མ་ཤར་དུས་ཁོ་ན་སྐྱེས་ཀྱང་སྡོམ་པ་ལེན་པ་བཅས་དབང་དང་དྲན་པ་གསལ་
འདེབས་པའི་ཆེད་ཡིན་པ་གང་ཞིག །སྔར་ཆོག་གཅིག་གིས་དུས་སོ་སོ་ལ་བླངས་པ་ལྟར་
སྐྱེས་པས་སྡོམ་པ་དེ་རྣམ་པར་རིག་བྱེད་ལ་མི་ལྟོས་པའི་སྐྱོན་ཡང་མེད་པའི་ཕྱིར། དང་པོ་
གྲུབ་སྟེ། རྒྱལ་སྲས་མ་ལས། དེས་ནི་ཟས་ཟོས་ཀྱང་ནོད་པར་བྱའོ་ཞེས་བྱ་བ་ནི་སྡོམ་པ་
ནི་སྤོང་བར་བྱེད་པ་ཡང་དག་པར་ལེན་པར་ངེས་པའི་སེམས་པ་ཡིན་པའི་ཕྱིར་ཉི་མ་
འཆར་བའི་ཚེ་ཁོ་ན་སྐྱེའོ། །ཟན་ཟོས་ནས་ནོད་པ་ནི་གསལ་བར་བྱ་བའི་ཕྱིར་རོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། བཅོམ་ལྡན་འདས་ཀྱི་བཅས་དབང་དང་ཆོ་གའི་
སྦྱོར་དངོས་མཇུག་གསུམ་གྱི་བསམ་སྦྱོར་འཕེན་པའི་སྟོབས་ཀྱིས་ཁས་བླངས་པ་ལྟར་ཐོབ་
པའི་ཕྱིར་ཏེ། དཔེར་ན་སོ་ཐར་རིགས་བརྒྱད་ཀྱི་སྤང་བྱ་(༧༡ན)མང་ཉུང་དང་སྡོམ་པ་དུས་
རུང་བཞིན། མཛོད་རང་འགྲེལ་ལས། རེ་ཤིག་ཇི་ལྟར་ན་དགེ་བསྙེན་གྱི་སྡོམ་པ་ལ་
སོགས་པ་འདི་དག་གི་ཡན་ལག་ངེས་པ་ཡིན། ཞེས་དྲིས་པའི་ལན་དུ། རང་འགྲེལ་ལས།
སྟོན་པས་བཏགས་པའི་དབང་གིས་སོ། །ཞེས་དང་། ཁྱད་པར་དུ་བསྙེན་གནས་སྐབས་

སུ་ཡང་། རང་འགྲེལ་ལས། ཡང་ཉིན་ཞག་གི་འོག་ཞག་ལྔ་འམ་བཅུ་ཡང་རུང་སྟེ། ནས།
བསྙེན་གནས་ཀྱི་སྡོམ་པ་མང་པོ་སྐྱེ་བ་ལ་སུ་ཞིག་གེགས་བྱེད། ཅེས་དྲིས་པའི་ལན་དུ།
མཛོད་རང་འགྲེལ་ལས། བཅོམ་ལྡན་འདས་ཀྱིས་མདོ་ལས་གང་ཉིན་ཞག་གི་བསྙེན་
གནས་ཁོ་ན་བསྟན་པ་འདིས་ན་གེགས་བྱེད་པ་ཡོད་དོ། །ཞེས་གསུངས་པ་གཉིས་བཅས་
དབང་གིས་སྐྱེས་པའི་ཤེས་བྱེད་རྣམ་དག་ཡིན་པའི་ཕྱིར་དང་། མཛོད་ལས། སྡོམ་པ་ཇི་
ལྟར་ཁས་བླངས་བཞིན། །འཐོབ་ཀྱི་རྒྱུད་ལས་མ་ཡིན་ནོ། །ཞེས་དང་། འདོད་གཏོགས་
ཐམས་ཅད་གཉིས་ཀ་དང་། །ད་ལྟར་དག་ལས་འཐོབ་པར་འགྱུར། །ཞེས་པ་རྩ་འགྲེལ་
དུ་མས་གྲུབ་པའི་ཕྱིར། འདིར་སྡོམ་གསུམ་རབ་དབྱེའི་ཚིག་ཟིན་གཞུང་ཚན་ལ་ལ་མི་
འཐད་པ་སྣང་སྟེ། སྡོམ་གསུམ་རབ་དབྱེར་འབྲི་ཁུང་པའི་བསྙེན་གནས་འཆོལ་བ་དང་།
བྱ་ཡུལ་བས་ཉ་སྟོང་བརྒྱད་གསུམ་ལ་ལྷ་མི་འདྲ་བ་རེ་དགོས་པར་འདོད་པ་བཀག་པ་
དག་ནི་ཐོས་ལོ་དང་གྲགས་པ་བཀག་ཙམ་མ་གཏོགས་དེ་དག་གསུམ་ཀྱང་ཡི་གེ་དེ་འདྲ་
མཛད་པ་མི་སྣང་ལ། སྡོམ་གསུམ་གྱི་འགྲེལ་པ་སྔ་ཕྱི་རྣམས་ལ་ཡི་གེ་འདི་ན་བཤད་ཀྱི་
ཁུངས་མི་སྣང་བའི་ཕྱིར་དང་། བྱེ་མདོའི་ལུགས་སོ་སོ་ཡང་ཁུངས་མི་སྣང་བ་སོགས་ཆེས་
མང་བའི་ཕྱིར། འོན་ཀྱང་རྟོགས་སླ་བས་དགག་པ་མ་སྤྲོས། །
སྨྲས་པ། ཚེགས་བྱ་སླ་བའི་ཚུལ་ཁྲིམས་ཨ་མྲི་ཏས། །དད་ལྡན་སེམས་རྒྱུད་བུམ་
བཟང་ལེགས་བཀང་བ། །སྟེར་(༧༡བ)མཁས་བཅོམ་ལྡན་འདས་དེ་འཇིག་རྟེན་གྱི། །རྒུད་
པའི་ནད་གསོ་སྨན་པའི་མཆོག་ཏུ་ཁུམས། །ལྗོངས་འདིར་འགྱུར་བའི་མདོ་སྔགས་གསོ་
སྦྱོང་ལ། འགྲོ་བའི་སེམས་ཀྱི་རྒྱུ་བ་ལྟར་ཕྲ་བའི། །ཡུལ་དུས་ཆོ་ག་རྟེན་གྱི་ཁྱད་པར་
རྣམས། །ཆེས་བཀྲ་མང་མཐོང་མ་འདྲེས་ཉུང་གསལ་བྱས། །བླུན་པོས་བསྙེན་གནས་
བསྙུང་གནས་གཅིག་ཏུ་བྲིས། །མཁས་འདོད་འགས་ཀྱང་མུ་བཞི་མུ་གསུམ་ལོ། །མང་དུ་

བཤད་ཀྱང་གནད་དོན་མ་ཕིགས་པའི། །ཆོག་སྒྲིག་སྤྱི་ཊིཀ་མང་པོས་ལྗོངས་འདི་གང༌། །
ཞེས་པའང་བར་སྐབས་ཀྱི་ཚིགས་སུ་བཤད་པའོ།
བྱེ་བྲག་སྨྲ་བའི་ལུགས་བཤད་པ། 
གཉིས་པ་ལ། ཡོད་སྨྲའི་ཆོ་ག་དང་། སྡེ་པ་གཞན་གྱི་ཆོ་ག་གཉིས། དང་པོ་ནི། སྦྱོར་
རྟེན་བཤམས་ཕྱག་ཚར་གཉིས་དང་ཐལ་མོ་སྦྱོར་བ་སོགས་ཡིན་ཏེ། ཀརྨ་ཤཱ་ཏམ་ལས།
དང་པོར་སྟོན་པ་ལ་ཕྱག་འཚལ་དུ་གཞུག་གོ །དེའི་འོག་ཏུ་སློབ་དཔོན་ལ་ཕྱག་འཚལ་དུ་
བཅུག་ནས་མདུན་དུ་ཙོག་ཙོག་པུར་འདུག་ཏུ་བཅུག་སྟེ་ཐལ་མོ་སྦྱོར་དུ་བཅུག་ནས་དེས་
འདི་སྐད་ཅེས་བརྗོད་པར་བྱ་སྟེ། ཞེས་གསུངས་པའི་ཕྱིར། དངོས་གཞིའི་སྐབས་སུ་
སྐྱབས་འགྲོ་དང་དགེ་བསྙེན་དུ་ཁས་ལེན་པ་དང་། མཇུག་ཏུ་བསླབ་པ་བརྗོད་པ་ཁས་
བླངས་པ་རྣམས་དགོས་ཏེ། དངོས་གཞི་ནི། སློབ་དཔོན་ནམ། བཙུན་པ་དགོངས་སུ་
གསོལ། བདག་མིང་འདི་ཞེས་བགྱི་བ་དུས་འདི་ནས་ཇི་སྲིད་འཚོའི་བར་དུ་རྐང་གཉིས་
རྣམས་ཀྱི་མཆོག །ནས། དགེ་འདུན་ལ་སྐྱབས་སུ་མཆིའོ། །བདག་ཇི་སྲིད་འཚོའི་བར་དུ་
དགེ་བསྙེན་དུ་སློབ་དཔོན་གྱིས་གཟུང་དུ་གསོལ། ལན་གསུམ་དང་ཐབས་ལེགས་དང་།
མཇུག་ཏུ། སློབ་དཔོན་དགོངས་སུ་གསོལ། ཇི་ལྟར་འཕགས་པ་དགྲ་བཅོམ་པ་དེ་དག་
གི་ནས་རྗེས་སུ་བགྱིད་དོ་དང་། ཐབས་ལེགས་རྣམས་དགོས་པའི་ཕྱིར། རྟགས་ཟུར་དང་
པོ་གྲུབ་སྟེ། རྩ་བར། སྐྱབས་སུ་འགྲོ་བ་ཁས་བླངས་པའི་ཚིག་རྩོམ་པ་དང་། དགེ་བསྙེན་
ཉིད་དུ་ཁས་བླངས་པའི་ཚིག་བྱའོ། །(༧༢ན)ཞེས་གསུངས་པའི་ཕྱིར་དང་། ལུང་གཞིའི་
རབ་བྱུང་གི་གཞི་ལས། བཙུན་པ་དགོངས་སུ་གསོལ། བདག་མིང་འདི་ཞེས་བགྱི་བ།

ནས། བདག་ཇི་སྲིད་འཚོའི་བར་དུ་དགེ་བསྙེན་དུ་བཙུན་པས་གཟུང་དུ་གསོལ། དེ་
བཞིན་དུ་ལན་གཉིས་ལན་གསུམ་བཟླས། ཞེས་གསུངས་པའི་ཕྱིར། དེས་ན་དགེ་བསྙེན་
དུ་གཟུང་དུ་གསོལ་ཞེས་པ་དགེ་བསྙེན་དུ་ཁས་ལེན་པ་དང༌། གསུམ་བརྗོད་པ་ནི་རང་
དོན་གྱི་སྔགས་ཐམས་ཅད་ལ་དགོས་ཏེ། གཞི་འགྲེལ་ལས་ཀྱང་བདག་ཇི་སྲིད་འཚོའི་
བར་དུ་དགེ་བསྙེན་དུ་བཟུང་དུ་གསོལ་ཞེས་བྱ་བ་ནི་དགེ་བསྙེན་ཉིད་དུ་ཁས་བླངས་པ་
ཡིན་ནོ། །ཞེས་པ་ནས། བཙུན་པས་བཟུང་དུ་གསོལ། ཞེས་པ་ནི་ཐུགས་སུ་ཆུད་པར་
མཛོད་ཅིག་ཅེས་བྱ་བའོ། །དེ་བཞིན་དུ་ལན་གཉིས་ལན་གསུམ་དུ་བཟླས་ཞེས་བྱ་བ་ནི་
ལྷག་པོར་མ་གཏོགས་པ་རང་གི་དོན་གྱི་སྔགས་བརྗོད་པ་ནི་ལན་གསུམ་ཞེས་བྱུང་བས།
ཞེས་གསུངས་པའི་ཕྱིར། རྩ་རྟགས་ཀྱི་ཟུར་གཉིས་པ་གྲུབ་སྟེ། རྩ་བར། དེའི་འོག་ཏུ་
བསླབ་པ་བརྗོད་པ་ཁས་བླངས་པའི་ཚུལ་གྱིས་བྱའོ། །ཞེས་དང་། ཤཱ་ཏམ་དང་གཞི་ལས་
ཀྱང་དེ་ཁོ་ན་འབྱུང་བའི་ཕྱིར་ཏེ། གཞི་འགྲེལ་ལས། དེའི་འོག་ཏུ་ཞེས་བྱ་བ་ནི་དགེ་
བསྙེན་ཉིད་དུ་ཁས་བླངས་པའི་ཚིག་བརྗོད་མ་ཐག་པ་དེའི་འོག་ཏུའོ། །བསླབ་པ་བརྗོད་
པ་ཞེས་བྱ་བ་ནི་བསླབ་པའི་རྗོད་པ་ནི་བསླབ་པ་བརྗོད་པ་སྟེ། དགེ་བསྙེན་གྱི་བསླབ་
པའི་གཞི་ལྔའོ། །ཞེས་གསུངས་པའི་ཕྱིར་དང་། མཛོད་ལས་ཀྱང་། དགེ་བསྙེན་ཉིད་དུ་
ཁས་བླངས་པས། །སྡོམ་པ་བསྟན་པ་དགེ་སློང་བཞིན། །ཞེས་དགེ་བསྙེན་དུ་ཁས་ལེན་
པ་དངོས་གཞི་དང་དེ་ལ་སྡོམ་པ་བསྟན་དགོས་པ་དགེ་སློང་བཞིན་ཡིན་པར་བཤད་པའི་
ཕྱིར། འདིར་དགེ་བསྙེན་ཁོ་ན་ལ་བར་ཆད་དྲི་མི་དགོས་ཏེ། ལྷ་ཀླུ་དུ་མ་ལ་ཡང་སྐྱབས་
འགྲོ་དང་བསླབ་པ་ལྔ་བྱིན་པར་གླེང་གཞི་ལྟར་(༧༢བ)དང༌། མུ་སྟེགས་པ་ལའང་སྐྱབས་
འགྲོས་དགེ་བསྙེན་བསྒྲུབ་ནས་མགུ་བ་བརྟགས་པར་བཤད་པའི་ཕྱིར། གཉིས་པ་ནི།
ཉི་འོག་པ་རྣམས་སྐྱབས་འགྲོ་ཙམ་གྱིས་དགེ་བསྙེན་དུ་འགྱུར་བར་འདོད་ལ་ཁ་ཆེ་བ་མི་

འདོད་དེ། ཉི་འོག་པ་མིང་ཆེན་གྱིས་མདོ་ལ་བརྟེན་ནས་དེ་ལྟར་འདོད་པ་གང་ཞིག ཁ་
ཆེ་བ་མི་འདོད་པའི་ཕྱིར། དང་པོ་གྲུབ་སྟེ། མཛོད་འགྲེལ་ལས། མདོ་ལས་མིང་ཆེན།
འདི་ལྟར། ནས། ཞེས་གསུངས་པ་དེ་ཅི་སྐྱབས་སུ་འགྲོ་བ་ཁོ་ནས་དགེ་བསྙེན་དུ་འགྱུར་
རམ་ཞེ་ན། ཉི་འོག་པ་རྣམས་ན་རེ། འགྱུར་རོ་ཞེས་ཟེར་རོ། །ཞེས་གསུངས་པའི་ཕྱིར་
དང་། ཐུབ་བསྟན་བྱི་དོར་ལས་ཀྱང་ངོ་། །
གཉིས་པ་གྲུབ་སྟེ། དགེ་བསྙེན་གྱི་སྡོམ་པ་མེད་པའི་ཕྱིར་ཟེར་ཏེ། མཛོད་འགྲེལ་
ཁ་ཆེ་བ་རྣམས་ནི་སྡོམ་པ་མེད་པར་མི་འགྱུར་རོ། །ཞེས་ཟེར་རོ། །ཞེས་གསུངས་
པའི་ཕྱིར། ཉི་འོག་པ་རྣམས་ན་རེ། འོ་ན་མདོ་དེ་ལས་འདི་ཙམ་གྱིས་དགེ་བསྙེན་དུ་
འགྱུར་རོ། །ཞེས་གསུངས་པ་མི་འཐད་པར་ཐལ། སྐྱབས་འགྲོ་ཙམ་གྱིས་དགེ་བསྙེན་
མེད་པའི་ཕྱིར་ཏེ། དགེ་བསྙེན་ཡིན་ན་སྡོམ་ལྡན་ཡིན་དགོས་པའི་ཕྱིར། ཞེས་པའི་རྩོད་
ཚུལ། མཛོད་འགྲེལ་ལས། འོ་ན་མདོ་ལས་གསུངས་པ་ཇི་ལྟ་བུ་ཞེ་ན། ཞེས་གསུངས་
པའི་ཕྱིར། ཁ་ཆེ་བ་ན་རེ། མདོ་དེ་དང་འགལ་བ་མེད་པར་ཐལ། མདོ་དེ་ལས། མིང་
ཆེན། འདི་ལྟར་ཁྱིམ་པ་གོས་དཀར་པོ་བགོས་པ་སྐྱེས་པ་ཕོའི་དབང་པོ་དང་ལྡན་པ་ཞིག་
སངས་རྒྱས་ལ་སྐྱབས་སུ་འགྲོ། ཆོས་དང་དགེ་འདུན་ལ་སྐྱབས་སུ་འགྲོ་ཞིང་བདག་ལ་
དགེ་བསྙེན་དུ་བཟུང་དུ་གསོལ། ཞེས་པའི་ཚིག་ཏུ་སྨྲ་ན་འདི་ཙམ་གྱིས་དགེ་བསྙེན་དུ་
འགྱུར་རོ། །ཞེས་གསུངས་པ་དེ་ལ་དགེ་བསྙེན་དུ་ཁས་བླངས་པ་གསུམ་ཁོ་ནའི་སྐབས་
སུ་སྡོམ་པ་སྐྱེ་བའི་ཕྱིར་ཏེ། མཛོད་ལས། དགེ་བསྙེན་ཉིད་དུ་ཁས་བླངས་པས། །སྡོམ་པ་
བསྟན་པ་དགེ་སློང་བཞིན། །ཞེས་དང་། རང་འགྲེལ་ལས འདི་ལ་འགལ་བ་མེད་དེ།
འདི་ལྟར་དགེ་(༧༣ན)བསྙེན་ཉིད་དུ་ཁས་བླངས་པ་དེ་ཁོ་ནས་འདིའི་སྡོམ་པ་སྐྱེ་བར་
འགྱུར་ཏེ། གང་གི་ཚེ་བདག་ལ་དགེ་བསྙེན་དུ་བཟུང་དུ་གསོལ། དེང་སླན་ཆད་ནམ་

འཚོའི་བར་དུ་སྲོག་སྤོང་ངོ་ཞེས་དགེ་བསྙེན་དུ་ཁས་བླངས་པ་ཁོ་ནས་འདིའི་དགེ་བསྙེན་
གྱི་སྡོམ་པ་སྐྱེ་བར་འགྱུར་རོ། །ཞེས་གསུངས་པའི་ཕྱིར་དང་། སྲོག་སྤོང་ངོ་ཞེས་པ་སྲོག་
གཅོད་སྤོང་ཞེས་པའི་ཚིག་མི་མངོན་པར་བྱས་པར་འདོད་ལ། མདོ་སྡེ་པ་དང་ཉི་འོག་
པས་དེ་མི་འཐད་པར་ཐལ། དེའི་དོན་སྲོག་གི་ཕྱིར་ཡང་ཆོས་མི་གཏོང་ཞེས་པ་ཡིན་གྱི།
ཞེས་ཟེར་བའི་
ཁྱོད་ལྟར་ན་མདོ་ཚིག་ལས་འདས་པའི་བཤད་པར་འགྱུར་བའི་ཕྱིར།
ཟུར་དང་པོ་གྲུབ་སྟེ། རང་འགྲེལ་ལས། མདོའི་ཚིག་ཇི་ལྟ་བུ་ཞེ་ན། ཞེས་པ་ནས། སྲོག་
གི་ཕྱིར་ཡང་དམ་པའི་ཆོས་ལ་ཁས་འཆེ་བར་སྟོན་པ་ཡིན་གྱི་དེ་སྡོམ་པའི་མཚན་ཉིད་
སྟོན་པ་ནི་མ་ཡིན་ནོ། །ཞེས་གསུངས་པའི་ཕྱིར། རྟགས་ཟུར་གཉིས་པ་གྲུབ་སྟེ། དེ་
འདྲའི་མདོ་ཚིག་མི་འབྱུང་བའི་ཕྱིར་ཏེ། རང་འགྲེལ་ལས། འདི་ནི་མདོ་ལས་འདས་པ་
ཡིན་ནོ། །ཞེས་དང་། ཡང་དེ་ཉིད་ལས། སྲོག་སྤོང་ངོ་ཞེས་པ་ནི་གང་ནས་ཀྱང་མི་འབྱུང་
ན་སུ་ཞིག་ཡོངས་སུ་མི་གསལ་བའི་དོན་འདི་འདོན་པར་བྱེད། ཅེས་གསུངས་པའི་ཕྱིར།
དེ་ལ་ཁ་ཆེ་བ་ན་རེ། དགེ་སློང་དང་དགེ་ཚུལ་གྱི་སྡོམ་པ་མེད་པའི་དགེ་སློང་དང་
དགེ་ཚུལ་ཡོད་པར་ཐལ། དགེ་བསྙེན་གྱི་སྡོམ་པ་མ་བླངས་པའི་དགེ་བསྙེན་དང་དེའི་
སྡོམ་པ་དང་མི་ལྡན་པའི་དགེ་བསྙེན་ཡོད་པའི་ཕྱིར། དེས་ན་སྣ་གཅིག་སྤྱོད་པ་སོགས་
ཀྱང་སྡོམ་པ་ཡན་ལག་ལྔ་ཀ་བླངས་ཀྱང་སྤྱོད་ཚེ་སྣ་གཅིག་སོགས་སྤྱོད་པས་སྣ་གཅིག་སྤྱོད་
སོགས་སུ་བཞག་པའི་ཕྱིར་ཏེ། དེ་སྐད་དུ། མཛོད་ལས། གལ་ཏེ་ཐམས་ཅད་བསྡམས་
ཡིན་ན། །སྣ་གཅིག་སྤྱོད་སོགས་ཇི་ལྟ་བུ། །དེ་སྲུང་བ་ལ་གསུངས་ཞེས་གྲགས། །ཞེས་
དང་། རང་འགྲེལ་ལས། གང་ཞིག་བསླབ་(༧༣བ)པའི་གཞི་སྲུང་བར་བྱེད་པ་ནི་དེ་སྤྱོད་
པ་ཞེས་གསུངས་པར་ཟད་ཀྱི་ཐམས་ཅད་ཀྱང་སྡོམ་པ་ལ་གནས་པར་ནི་འདྲའོ། །ཞེས་
གསུངས་པའི་ཕྱིར། དེས་ན་ཁ་ཆེ་བ་རང་ལུགས་ཀྱི་དགེ་བསྙེན་ལྔ་སོགས་དགེ་བསྙེན་

མཚན་ཉིད་པ་ཡིན་ཀྱང་སྡོམ་པ་ལེན་དུས་སྣ་གཅིག་སྤྱོད་སོགས་བླངས་པས་ཉི་འོག་པ་
དང་མདོ་སྡེ་པ་དང་སློབ་དཔོན་ལྟར་གྱི་སྣ་གཅིག་སྤྱོད་པ་སོགས་དགེ་བསྙེན་མཚན་ཉིད་
པར་མི་འདོད་པས་སྔར་བཤད་པ་དང་མི་འདྲ་བའི་ཁྱད་པར་ཤེས་དགོས་སོ། །དེ་ལ་
མདོ་སྡེ་པ་དང་སློབ་དཔོན་དང་ཉི་འོག་པ་དག་ན་རེ། ཐལ་འགྱུར་དེ་ལ་ཁྱབ་པ་མེད་
པར་ཐལ། སྡོམ་པ་མེད་པའི་དགེ་བསྙེན་ཡོད་ཀྱང་སྡོམ་པ་མེད་པའི་དགེ་སློང་དང་དགེ་
སྦྱོང་གི་སྐད་དོད་ཤྲ་མ་ཎ་དགེ་ཚུལ་ལ་འཇུག་པས་དེ་གཉིས་མེད་པའི་ཕྱིར་ཏེ། རང་
འགྲེལ་ལས། དགེ་བསྙེན་གྱི་སྡོམ་པ་མེད་པར་ཡང་བཏགས་ཀྱི་དགེ་སློང་དང་དགེ་སྦྱོང་
དག་ནི་མ་ཡིན་ནོ། ཁ་ཆེ་བ་རྣམས་འདི་མི་འདོད་དོ། །ཞེས་གསུངས་པའི་ཕྱིར། འདིའི་
བཏགས་ཞེས་པའི་ཚིག་ལ་འཁྲུལ་ནས་དགེ་སློང་དང་དགེ་བསྙེན་གྱི་ཐ་སྙད་རུང་མི་རུང་
ལ་རྩོད་མི་རིགས་པར་ཐལ། དངོས་གནས་ལ་མ་བྱས་པར་བཏགས་པ་ལ་བྱས་ན་དགེ་
སློང་ཡང་ལྔ་བཤད་པའི་ཕྱིར་རོ། །དེས་ན་བྱེ་སྨྲ་ཀུན་གྱི་ཆོ་ག་མི་འདྲ་སྟེ། བྱེ་སྨྲ་སྤྱིའི་
ལུགས་ལ་སྐྱབས་འགྲོའི་རྗེས་སུ་བདག་དགེ་བསྙེན་དུ་བཟུང་དུ་གསོལ། ཞེས་ལན་
གསུམ་གྱི་རྗེས་མའི་སྐྱབས་བརྗོད་བདག་བརྗོད་རྫོགས་མ་ཐག་དགེ་བསྙེན་གྱི་སྡོམ་པ་
སྐྱེ་བ་དགེ་ཚུལ་དང་འདྲ་ལ། བསླབ་པ་བརྗོད་པ་ཁས་བླངས་ཚུལ་གྱི་ལན་གཅིག་གིས་
ཆོག་པའང་དགེ་ཚུལ་དང་འདྲ་བ་གང་ཞིག །ཁ་ཆེ་ལྟར་ན་ལེན་པའི་ཚིག་ལའང་ཇི་སྲིད་
འཚོའི་བར་སྤང་བྱ་ལྔ་སྤངས་པའི་དགེ་བསྙེན་དུ་བཟུང་དུ་གསོལ། ཞེས་པ་ལྟ་བུའི་ཡན་
ལག་ཚང་བར་ནོད་དགོས་པའི་ཕྱིར། དང་པོ་གྲུབ་སྟེ། ཐུབ་བསྟན་བྱི་དོར་ལས། བྱེ་བྲག་
སྨྲ་བའི་ལུགས་ལ། ནས། བསླབ་པ་བརྗོད་པ་ནི་དེའི་རྗེས་(༧༤ན)སུ་ཁས་བླངས་པའི་
ལན་གཅིག་བཟླས་པ་དགེ་ཚུལ་གྱི་སྡོམ་པ་འབོག་པ་དང་མཚུངས་པར་འདོད་དེ། །ཞེས་
དང་། མདོ་རྩ་བར། སྐྱབས་སུ་འགྲོ་བ་རྩོམ་པའི། སོགས་དང་། ལུང་གཞི་དང་ཀརྨ་ཤྭ་

ཏམ་མཐུན་ཅིང་མིང་ཆེན་གྱི་མདོ་ལས་ཀྱང་གསུངས་པའི་ཕྱིར། རྟགས་གཉིས་པ་གྲུབ་
སྟེ། དེ་ལྟར་མ་བླངས་ན་སོ་ཐར་རིགས་བརྒྱད་གང་རུང་མ་ཡིན་པར་འདོད་པའི་ཕྱིར་ཏེ།
འགྲེལ་བཤད་རྒྱལ་སྲས་མ་ལས། རྣམ་པ་བརྒྱད་མ་གཏོགས་པ་ཞེས་བྱ་ལ་སོ་སོར་ཐར་
པའི་སྡོམ་པ་རྣམ་པ་བརྒྱད་མ་གཏོགས་པ་གཞན་ནི་ཉི་ཚེ་བ་དང་མ་ཚང་བ་ཡང་ཡོད་
དོ། །ཞེས་དང་། ཐུབ་བསྟན་བྱི་དོར་ལས། གཞན་ཡང་། ཁ་ཆེ་བྱེ་བྲག་ཏུ་སྨྲ་བ་ལྟར་ན་
ལེན་པའི་ཚེ་ཡང་དག་དགེ་བསྙེན་གྱི་བསླབ་གཞི་རྩ་བ་བཞི་དང་ཆང་དང་ལྔ་ཀ་སྤོང་བའི་
ཡན་ལག་ཚང་བར་ནོད་དགོས་ཀྱི། མ་ཚང་ན་སོ་ཐར་རིགས་བརྒྱད་དུ་མ་གཏོགས་པར་
འདོད་དེ། ཞེས་གསུངས་པའི་ཕྱིར། མདོ་འདིར་སྐྱབས་སུ་འགྲོ་བ་ཁས་བླངས་པའི་ཚིག་
རྩོམ་པ་ཞེས་པའི་ཁས་བླངས་པ་དང་། ཚིག་དང་རྩོམ་པ་ཞེས་པ་གསུམ་གྱི་རྣམ་བཅད་
ཡོངས་གཅོད་ཡོད་དེ། སྤྱིར་སྐྱབས་འགྲོ་ལ་ཐུབ་དགོངས་ལྟར་ཡོན་ཏན་ཤེས་པ་དང་
ཁྱད་པར་ཤེས་པ་དང་ཁས་བླངས་པ་དང་སྟོན་པ་གཞན་བསྟན་པ་མ་ཡིན་པ་བཞི་ཡོད་པ་
དང་སྐྱབས་འགྲོའི་ངོ་བོ་ཤེས་པ་གཙོ་ཆེ་བ་ཡིན་ཀྱང་སྐབས་འདིར་སྐྱབས་འགྲོ་ལ་དེ་
ཙམ་གྱིས་མི་ཆོག་པར་སྐྱབས་སུ་ཁས་ལེན་པ་དང་དེ་ཡང་ཚིག་བརྗོད་ནས་ཁས་ལེན་
དགོས་པ་ཁས་བླངས་དང་ཚིག་ཅེས་པའི་དོན་གང་ཞིག །རྩོམ་པ་ཞེས་པས་རྒྱ་གར་གྱི་
འདུལ་འཛིན་གཞན་གྱི་ལུགས་འགོག་པའི་ཕྱིར། དང་པོ་གྲུབ་སྟེ། ཐུབ་དགོངས་ལས་རྒྱུ་
བཞིས་སྐྱབས་སུ་འགྲོ་སོགས་དང་། མཛོད་འགྲེལ་ལས། སྐྱབས་སུ་འགྲོ་བ་རྣམས་ཀྱི་
རང་བཞིན་ཅི་ཞེ་ན། ངག་གི་རྣམ་པར་རིག་བྱེད་ཀྱི་(༧༤བ)ངོ་བོ་དག་ཡིན་ནོ། །ཞེས་
གསུངས་པའི་ཕྱིར། 
འདི་ལ་འཁྲུལ་ནས་ཁ་ཅིག་སྐྱབས་འགྲོའི་ངོ་བོ་ངག་ཏུ་འཇོག་པ་མི་འཐད་
པར་ཐལ། འདིས་སྐྱབས་འགྲོ་སྤྱིའི་ངོ་བོ་མི་སྟོན་གྱི་སྡོམ་པ་ཐམས་ཅད་ཀྱི་སྒོར་གྱུར་

པའི་སྐྱབས་འགྲོ་དེ་སྟོན་པ་ཡིན་པའི་ཕྱིར་ཏེ། དེའི་འགྲེལ་བཤད་ལས། ངག་གི་རྣམ་
པར་རིག་བྱེད་ཀྱི་ངོ་བོ་ཉིད་དག་ཡིན་ནོ་ཞེས་བྱ་བ་ནི་ནོད་པའི་དུས་ཀྱི་དབང་དུ་བྱས་
ནས་ཡིན་ཏེ། ཁས་ལེན་པའི་བདག་ཉིད་ཡིན་པའི་ཕྱིར་རོ། །འཁོར་དང་བཅས་པ་ནི་
ཕུང་པོ་ལྔའི་རང་བཞིན་ཅན་ཡིན་ཏེ། སེམས་ཀྱིས་ཀུན་ནས་བསླངས་པའི་ཚིག་གིས་
སྐྱབས་སུ་འགྲོ་ཡིས་སེམས་མེད་པར་ནི་མ་ཡིན་ནོ། །ཞེས་གསུངས་པའི་ཕྱིར། རྩ་རྟགས་
གཉིས་པ་གྲུབ་སྟེ། རྒྱ་གར་གྱི་འདུལ་འཛིན་ཁ་ཅིག་སྐྱབས་འགྲོ་དགེ་བསྙེན་དང་དགེ་
ཚུལ་དུ་ཁས་ལེན་པའི་རྩོམ་བྱེད་མི་བྱེད་པར་སྐྱབས་འགྲོ་དང་དེ་གཉིས་ཁས་ལེན་སོ་
སོར་བྱས་ནས་དང་པོ་སྐྱབས་འགྲོ་རྐྱང་པ་གསུམ་དང་དེ་ནས་དགེ་བསྙེན་དུ་བཟུང་དུ་
གསོལ་ལན་གསུམ་བྱེད་པ་དེ་འགོག་པའི་ཆེད་ཡིན་པའི་ཕྱིར་ཏེ། ཊིཀྐ་ལས། དེ་ལ་ཁ་
ཅིག་ན་རེ། སྐྱབས་སུ་འགྲོ་བ་ཉི་ཚེ་ལན་གསུམ་བརྗོད་ནས། ཞེས་པ་ནས། དེ་ནི་འཁྲུལ་
པ་ཡིན་པར་རིག་པར་བྱའོ། །ཞེས་གསུངས་པའི་ཕྱིར་དང་། ལུང་གཞི་ལས་ཀྱང་།
སྐྱབས་འགྲོ་བདག་བརྗོད་དང་འབྲེལ་བ་ཤ་ཏམ་ལྟར་ལན་གསུམ་བརྗོད་པར་བཤད་པ་
དང་འགལ་བའི་ཕྱིར། 
དེ་ལ་ཁོ་ན་རེ། དགག་པ་དེ་མི་འཐད་པར་ཐལ། སྡེ་པ་གཞན་གྱི་ལུགས་ལ་སྐྱབས་
འགྲོ་གསུམ་དང་དགེ་བསྙེན་དང་དགེ་ཚུལ་དུ་བཟུང་དུ་གསོལ་གསུམ་དང་བསླབ་པ་
བརྗོད་པ་གསུམ་གྱི་མཇུག་ཏུ་བཟུང་དུ་གསོལ་བྱེད་པ་ཡང་ཡོད་ལ། སེང་བཟང་དང་ཨ་
བྷྱས་ཀྱང་བཤད་པའི་ཕྱིར་ན་མ་ཁྱབ། དང་པོ་གྲུབ་སྟེ། དགེ་བསྙེན་གྱི་སྡོམ་བརྒྱད་ཀྱི་
འགྲེལ་པར། དང་པོ་སྐྱབས་འགྲོ་ལན་གསུམ། དེ་ནས་བསླབ་པ་བརྗོད་པ་ལན་གསུམ།
དེའི་རྗེས་སུ་སྐྱབས་སུ་སོང་ནས་བདག་(༥ན)བསླབ་པའི་གནས་ལྔ་བླངས་པའི་དགེ་
བསྙེན་དུ་བདག་སློབ་དཔོན་གྱིས་བཟུང་དུ་གསོལ། །ཞེས་གསུངས་པའི་ཕྱིར། གཉིས་

པ་གྲུབ་སྟེ། དེ་གཉིས་ཀས་སྐྱབས་གསུམ་འཛིན་པའི་དགེ་བསྙེན་དང་གཞི་ལྔ་འཛིན་
པའི་དགེ་བསྙེན་གཉིས་འདུལ་བ་ནས་གསུངས་པར་བཤད་པས་ཆོ་ག་དེ་འདྲ་ཅིག་
མཛད་པའི་ཕྱིར། རྟགས་ཟུར་དང་པོ་གྲུབ་སྟེ། ཐུབ་དགོངས་ལས། དེ་ལྟར་འདི་ཡན་
ལག་གསུམ་པ་ཡོངས་སུ་རྫོགས་པ་དང་ཡན་ལག་ལྔ་ཡོངས་སུ་རྫོགས་པའི་དགེ་བསྙེན་
དུ་འགྱུར་ཏེ། ནས། རྣམ་པ་གཉིས་འདུལ་བར་གསུངས་པའི་ཕྱིར་རོ། །ཞེས་དང་། འགྲེལ་
ཆེན་ལས་ཀྱང་། དགེ་བསྙེན་ནི་སྐྱབས་གསུམ་འཛིན་པ་དང་བསླབ་པའི་གཞི་ལྔ་ཡོངས་
སུ་འཛིན་པའོ། །ནས། ཞེས་འདུལ་བ་ལས་གཉིས་སུ་སྨོས་པའི་ཕྱིར་རོ། །ཞེས་གསུངས་
པའི་ཕྱིར། རྟགས་ཟུར་གཉིས་པ་གྲུབ་སྟེ། ཐུབ་དགོངས་ལས། བླ་མའི་གསུངས་པའི་
རྗེས་སུ་བརྗོད་པར་བྱ་སྟེ། ནས། དགེ་འདུན་ལ་སྐྱབས་སུ་མཆིའོ། །འདི་ལྟར་ལན་གསུམ་
ཡང་ངོ་། །སྐྱབས་གསུམ་འཛིན་པའི་དགེ་བསྙེན་དུ་བཟུང་དུ་གསོལ་ཞེས་པའོ། །དེའི་
རྗེས་སུ་བདག་མིང་འདི། ཞེས་པ་ནས། བག་མེད་པའི་གནས་ལས་སླར་ལྡོག་གོ་འདི་
ལྟར་ལན་གསུམ་ཡང་སྟེ། དེ་ནས་བཟུང་ནས་དགེ་བསྙེན་དུ་བཟུང་དུ་གསོལ་ཞེས་
པའོ། །ཞེས་གསུངས་པའི་ཕྱིར། དེ་ལྟར་བཤད་ཀྱང་ཡོད་སྨྲའི་སྐབས་འདིར་བསླབ་པ་
བརྗོད་པ་གཅིག་གིས་ཆོག་སྟེ། ཀརྨ་ཤཱ་ཏམ་ལྟར་ལུང་སོགས་ལས་ཀྱང་གསུངས་པའི་
ཕྱིར། དེས་ན་ཕྲན་ཚེགས་ལས་དགེ་བསྙེན་དང་དགེ་ཚུལ་མའི་ཆོ་གའི་སྐབས་སུ་བསླབ་
པ་བརྗོད་པ་ལན་གསུམ་བཤད་པ་མ་དག་པར་བཀའ་གདམས་གོང་མ་མཚོ་སྣ་བ་
སོགས་ཀྱིས་བཞེད་པ་ལྟར་འཐད་པའི་ཕྱིར་ཏེ། རྣམ་བཤད་ཉི་ཟེར་ལས། བསླབ་པ་
བརྗོད་པ་འདི་ལན་གཅིག་བརྗོད་པ་སྟེ་ལུང་གཞིའི་དགོངས་པའོ། །(༥བ)ལུང་ཕྲན་
ཚེགས་ལས་དགེ་བསྙེན་མ་དང་དགེ་ཚུལ་མའི་ཆོ་གའི་སྐབས་སུ་བསླབ་པ་བརྗོད་པ་
ལན་གསུམ་སྨྲ་བར་བྱའོ། །ཞེས་བཤད་དེ། ལུང་ཡི་གེ་ཉམས་པ་ཡིན་ནོ། །ཞེས་གསུངས་

པ་དང༌། ཐུབ་བསྟན་བྱི་དོར་ལས་ཀྱང༌། དེ་གཉིས་ཀའང་སྡེ་པ་གཞན་གྱི་འདུལ་བར་
ཡོད་པར་སྣང་གི་གཞི་ཐམས་ཅད་ཡོད་པར་སྨྲ་བའི་འདུལ་བ་བོད་ན་འགྱུར་བ་གང་
ནའང་དེ་འདྲ་མེད་ལ། ཞེས་གསུངས་པའི་ཕྱིར། དེ་གཉིས་ནི་སེང་བཟང་སྡོམ་བརྒྱད་
གཉིས་ཀྱི་ལུགས་གཉིས་སོ། ། 
ཚིགས་སྔ་མ་དགེ་ཚུལ་དུ་བསྒྲུབ་པ་འཆད་པ། 
གཉིས་པ་ཚིགས་སྔ་མ་དགེ་ཚུལ་དུ་བསྒྲུབ་པ་འཆད་པ་ལ། རྩ་བར། རབ་ཏུ་བྱུང་
བ་དང་། ནས། དྲིས་ནས་དག་ན་ཉེ་བར་བསྒྲུབ་པར་བྱའོ། །ཞེས་དང་། ཀརྨ་ཤཱ་ཏམ་
ལས་ཀྱང་། དགེ་བསྙེན་བསླབ་པ་དང་། ཞུ་དང་མཁན་པོ་དང་པོ་དང༌། །རབ་བྱུང་དགེ་
ཚུལ་གྲིབ་ཚོད་དང༌། །བསླབ་པ་བརྗོད་པ་ཐ་མ་ཡིན། །ཞེས་བྱུང་། འདིའི་དོན་ལ་སྦྱོར་
དངོས་རྗེས་གསུམ་དང་། ཞར་ལ་སློབ་དཔོན་དང་མཁན་པོའི་རྣམ་བཞག་བཞི་ལས།
དང་པོ། རྒྱུད་ཕུན་སུམ་ཚོགས་ཕྱིར་མཁན་པོ་ལ་རྟེན་དགོས་པར་བསྟན་པ་དང་། རྒྱུད་
དག་པར་བྱ་བའི་ཆེད་དུ་བར་ཆད་དྲིས་ནས་དག་པར་བཟུང་བ་དང་། བསྟན་པ་ལ་རིམ་
གྱིས་བསླབ་པའི་ཆེད་དུ་སྡོམ་པ་གསུམ་སྦྱིན་པར་བསྟན་པ་དང་། སྣོད་དུ་རུང་བའི་ཕྱིར་
རབ་བྱུང་དང་བཞི། དང་པོ་ནི། དར་ཆོག་ཉེས་མེད་ཕུན་ཚོགས་ཀྱིས་རབ་བྱུང་དང་བསྙེན་
རྫོགས་སྒྲུབ་པ་ལ་མཁན་པོ་ལ་བསྟེན་དགོས་ཏེ། མཁན་པོར་གནས་པ་ཡོད་ན་ཕུན་
ཚོགས་ཀྱི་དེ་གཉིས་ཡོད་ལ། དེ་གནས་པ་མེད་ན་ཕུན་ཚོགས་ཀྱི་དེ་གཉིས་མེད་པའི་
ཕྱིར་ཏེ། རྩ་བར། རབ་ཏུ་བྱུང་བ་དང་བསྙེན་པར་རྫོགས་པ་དེའི་ཕྱིར། ཞེས་དང་། གནས་
པ་ལའོ། །ཞེས་བྱུང་བའི་ཕྱིར་ཏེ། ཊིཀྐ་ལས། གནས་པ་ལ་རབ་བྱུང་དང་བསྙེན་རྫོགས་

དག་ཡོད་ཀྱི་མི་གནས་པ་ལ་མེད་དོ་ཞེས་བྱ་བར་སྦྱར། ཞེས་གསུངས་པའི་ཕྱིར། འདིའི་
(༧༦ན)རབ་བྱུང་བསྙེན་རྫོགས་ཕུན་ཚོགས་ལ་ཡིན་ཏེ། རིན་ཆེན་ཕྲེང་བ་ལས། དགེ་སློང་
འགའ་ཞིག་ལ་མཁན་པོ་ཉིད་དུ་གནས་པ་སྟེ་བརྟེན་པ་ལ་ད་ལྟར་གྱི་ཆོ་གས་ཉེས་མེད་
ཕུན་ཚོགས་ཀྱི་སྡོམ་པ་སྐྱེ་ཡི་མི་གནས་པ་ལ་མི་སྐྱེའོ། །ཞེས་གསུངས་པའི་ཕྱིར། ཉེས་
མེད་ཕུན་ཚོགས་ལ་མ་སྦྱར་ན་མཁན་པོ་མེད་ཀྱང་སྐྱེ་བ་ཡོད་དེ། རྩ་བར། དེ་དང་ལྡན་
པའི་ལྟར་མཁན་པོ་མེད་པ་ཉིད་ལ་ཡང་ངོ་། །ཞེས་གསུངས་པའི་ཕྱིར། སྐབས་འདིའི་
གནས་པའི་དོན་ཡོད་དེ། དགོས་པ་གང་གི་ཆེད་དུ་གནས་ན་རབ་བྱུང་བསྙེན་རྫོགས་
ཆེད་དུ་དང་། གནས་གཞི་གང་ལ་གནས་ན་དགེ་སློང་འགའ་ཞིག་ལ་གནས། དངོས་པོ་
མཁན་པོ་ཉིད་དེ་མཁན་པོའི་དངོས་པོ་གནས། མཁན་པོ་གཅིག་ཁོ་ནས་རབ་བྱུང་བསྙེན་
རྫོགས་དགོས་སམ་ཞེ་ན་མི་དགོས་ཀྱི་འདོད་པའི་དགེ་སློང་མཁན་འོས་གཅིག་གིས་ཆོག་
པར་བཤད་པའི་ཕྱིར། དང་པོ་གྲུབ་སྟེ། ཊིཀྐ་ལས། ཇི་ཞིག་གནས་པ་ལ་ཞེ་ན། རབ་ཏུ་
བྱུང་བ་དང་། བསྙེན་པར་རྫོགས་པ་དེའི་ཕྱིར་ཞེས་བྱ་བ་སྨྲས་ཏེ། ཞེས་གསུངས་པའི་
ཕྱིར། གཉིས་པ་གྲུབ་སྟེ། ཊིཀྐ་ལས། སུ་ལ་གནས་པ་ཞེ་ན་དགེ་སློང་འགའ་ཞིག་ལ་
ཞེས་བྱ་བ་སྨྲོས་ཏེ། ཞེས་གསུངས་པའི་ཕྱིར། གསུམ་པ་གྲུབ་སྟེ། ཉིད་ནི་དངོས་པོའི་རྐྱེན་
ཡིན་པས་མཁན་པོའི་དངོས་པོ་གནས་པར་སྟོན་པའི་ཕྱིར་ཏེ། ཊཱིཀྐ་ལས། རྣམ་པ་གང་
གིས་གནས་པ་ལ་ཞེ་ན་དེའི་ཕྱིར་མཁན་པོ་ཉིད་དུ་ཞེས་བྱ་བ་སྨྲོས་ཏེ་མཁན་པོའི་དངོས་
པོ་ནི་མཁན་པོ་ཉིད་དེ། ཞེས་གསུངས་པའི་ཕྱིར། བཞི་པ་གྲུབ་སྟེ། ཊཱིཀྐ་ལས། འདི་
ལྟར་འདོད་པས་འཇུག་པར་རིག་པར་བྱ་སྟེ་དེའི་ཕྱིར་འགའ་ཞིག་ལ་ཞེས་བྱ་བ་བའི་ཚིག་
སྨོས་སོ། །ཞེས་གསུངས་པའི་ཕྱིར། །འཕྲོ་ཁ་ཧུ་ཊཀཾ།
གཉིས་པ་རྒྱུད་དག་པར་བྱ་བའི་ཕྱིར་བར་ཆད་དྲིས་ནས་མ་དག་པ་མི་འཛིན་ལ་

ཡོངས་སུ་དག་པ་བཟུང་དགོས་ཏེ། རབ་བྱུང་དང་དགེ་ཚུལ་(༧༦ཁ)བསྙེན་རྫོགས་གསུམ་
སྒྲུབ་པ་ལ་བར་ཆད་ཅན་ལ་སྡོམ་པ་མི་སྐྱེ་བ་འམ། སྐྱེས་ཀྱང་རིང་དུ་མི་གནས་པས་ཕན་
མི་ཐོགས་ཤིང་བསྟན་པར་གནོད་ལ། བར་ཆད་མེད་པ་དེ་ལ་སྡོམ་པ་སྐྱེ་བ་དང་གནས་
པའི་སྒོ་ནས་ཕན་ཐོགས་ཤིང་ལས་བྱེད་མཁན་ལ་ཡང་སངས་རྒྱས་ཀྱི་བསྟན་པ་ལ་བྱ་བ་
བྱས་པའི་ཕན་ཡོན་འབྱུང་བའི་ཕྱིར་ཏེ། རྩ་བར། དང་པོའི་མཁན་པོ་ཉིད་ཀྱིས་བར་ཆད་
དྲིས་ནས་ཡོངས་སུ་དག་པ་ལ་སྐབས་སུ་དབྱེའོ། །ཞེས་གསུངས་པའི་ཕྱིར། 
གསུམ་པ་བསྟན་པ་ལ་རིམ་གྱིས་འཇུག་པའི་ཆེད་དུ་ཉེས་མེད་ཕུན་ཚོགས་ལ་དགེ་
བསྙེན་དགེ་ཚུལ་བསྙེན་རྫོགས་གསུམ་རིམ་གྱིས་བསྒྲུབ་དགོས་ཏེ། སྔ་མ་སྔ་མ་བསྙེན་
པར་མ་རྫོགས་པ་སྟེ་ཉེ་བར་ཡང་དག་པར་མ་ཐོབ་པར་ཕྱི་མ་ཕྱི་མ་བྱས་ན་བསྟན་པ་ལ་
རིམ་གྱིས་མ་བསླབ་པའི་བཅས་འགལ་ཡོད་བའི་ཕྱིར་ཏེ། རྩ་བར། དགེ་བསྙེན་ཉིད་
དང་དགེ་ཚུལ་ཉིད་དང་། སོགས་དང་། རིན་ཆེན་ཕྲེང་བ་ལས། བསྟན་པ་ལ་རིམ་གྱིས་མ་
བསླབ་པའི་ཉེས་པར་འགྱུར་བའི་ཕྱིར། ཞེས་སོ། །འདིའི་བསྙེན་པར་མ་རྫོགས་པའི་
དོན་ཡོད་དེ། སྔ་མ་སྔ་མ་ཡང་དག་པར་མ་ཐོབ་པར་ཕྱི་མ་མི་བྱེད་ཅེས་པའི་དོན་ཡིན་
པའི་ཕྱིར་ཏེ། བསྙེན་པར་མ་རྫོགས་པའི་སྐད་དོད་དགག་ཚིག་ཅན་གྱི་ཨུ་པ་སམྤ་ཏ་
འམ། སམ་པནྣའི་ཨུ་པ་ཉེ་བ་དང་། སམ་པ་ཏ་རྫོགས་པ་ཡིན་ལ་དེ་ཕྲལ་ན་སམ་ཡང་
དག་པ་དང་ཀུན་སོགས་དང༌། ཨ་པ་ཏ་ཐོབ་པ་ལ་འཇུག་པས་སྐབས་འདིར་ཐོབ་པར་
བཤད་པའི་ཕྱིར་ཏེ། བུ་ཊིཀྐ་ལས་ཀྱང་། ཨུ་པ་ཉེ་བ་ཨ་པ་ཏ་ཐོབ་པ་ཞེས་དང་། ཊཱིཀྐ་
ལས། དེ་དག་གི་ཚིགས་སྔ་མ་སྔ་མ་གང་དང་གང་ཡིན་པ་དེར་བསྙེན་པར་མ་རྫོགས་པ་
ཞེས་བྱ་བ་ཡང་དག་པར་མ་ཐོབ་པའི་གང་ཟག་ལ་ཚིགས་ཕྱི་མ་ཕྱི་མ་མི་བྱའོ། །ཞེས་
སྟོན་ཏེ། ཞེས་གསུངས་པ་དང་། རིན་ཆེན་ཕྲེང་བ་ལས་ཀྱང་། སྔ་མ་སྔ་མ་བསྙེན་པར་མ་

རྫོགས་པ་སྟེ་མ་ཐོབ་པར་ཕྱི་མ་ཕྱི་མ་མི་བྱ་སྟེ། ཞེས་གསུངས་(༧༧ན)པའི་ཕྱིར། གཞན་
དུ་མང་པོ་སྨྲ་བར་མི་བྱའོ། དེ་ཡང་ཉེས་མེད་ཀྱི་དབང་དུ་བྱས་ཀྱི་ཚིགས་སྔ་མ་གཉིས་ཀ་
མེད་པར་ཕྱི་མ་བླངས་ནའང་སྐྱེ་བ་ཡིན་ཏེ། རྩ་བར། ཚིགས་སྔ་མ་མེད་པ་ལ་ནི་ཉེས་
བྱས་ཙམ་དུ་ཟད་དོ། །ཞེས་དང༌། ཞུ་བ་ལས་བཙུན་པ་ཁྱིམ་པ་རབ་ཏུ་བྱུང་བ་ཞིག་
བསྙེན་པར་རྫོགས་ན་བསྙེན་པར་རྫོགས་ཞེས་བགྱི་བ་འམ་བསྙེན་པར་མ་རྫོགས་པ་
ཞེས་བགྱི། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་
ནི་འདས་པ་དང་བཅས་པར་འགྱུར་རོ། །ཞེས་གསུངས་པའི་ཕྱིར། ཁྱིམ་པ་ལ་ཚིགས་སྔ་
མ་གང་ཡང་མ་བྱས་པར་བསྙེན་པར་རྫོགས་པར་བཤད་པའི་ཕྱིར་དང་། ཊཱིཀྐ་ལས་ཀྱང་།
དགེ་བསྙེན་གྱི་སྡོམ་པ་མེད་པར་ཡང་དགེ་ཚུལ་གྱི་སྡོམ་པ་ཡང་དག་པར་ལེན་ན་རུང་བ་
ཉིད་ཡིན་ལ་དེ་བཞིན་དུ་དགེ་ཚུལ་གྱི་སྡོམ་པ་མེད་པར་ཡང་དགེ་སློང་གི་སྡོམ་པ་ཡང་
དག་པར་ལེན་ན་རུང་བ་ཉིད་ཡིན་པའི་ཕྱིར་རོ། །ཞེས་གསུངས་པའི་ཕྱིར། g
བཞི་པ་རབ་བྱུང་ལ་སྦྱོར་དངོས་གཉིས། དང་པོ་ལ། ངོ་ཚ་ཁྲེལ་ཡོད་ཚད་དུ་གནས་
ལ་ཞུ་གསོལ་དང་། ཆོས་འདི་པའི་བསམ་པ་སྐྱེ་བའི་ཕྱིར་རྟགས་སྦྱིན་པ་དང་། བར་ཆད་
སྤང་བའི་ཕྱིར་མཚན་བརྟགས་པ་གསུམ། དང་པོ་ལ། དགེ་འདུན་ལ་ཞུ་བ་དང་། མཁན་
པོར་གསོལ་བ་གཉིས། དང་པོ་ནི། མཁན་པོར་གསོལ་བའི་དགེ་སློང་གིས་བསྒྲུབ་བྱ་
སྔར་བཤད་པ་ལྟར་དགེ་བསྙེན་དུ་བར་འདིར་བསྒྲུབ་ནས་དགེ་འདུན་ལ་ཞུ་བའི་དགེ་
སློང་མ་གཏད་དགོས་ཏེ། གཏད་པའི་དགེ་སློང་དེས་ཀྱང་མཁན་པོ་ལ་བར་ཆད་དྲིས་
སམ་ཞེས་བརྗོད་དགོས། མ་བརྗོད་ན་འགལ་ཚབས་ཅན་དུ་འགྱུར་བར་ཤཱ་ཏམ་ལས་
བཤད་ཅིང་། མ་དག་ན་མི་ཞུ་ལ་དག་ན་ཞུ་བ་ཡིན་པའི་ཕྱིར། ཞུ་ཚུལ་ཡོད་དེ། དགེ་
འདུན་གྱི་གདན་བཤམས་ལ་གཎྜི་བརྡུངས་པ་ལྔ་ལས། ལས་ཀྱི་གཎྜི་ཡིན་པས། རྒྱུད་

གཅིག་དང་ཏོག་གསུམ་བྱས་ནས་གླེང་གཞི་ལྟར་བུ་བརྐུས་ཞེས་པའི་ཉེས་པ་སྤངས་པའི་
ཕྱིར་(༧༧བ)དགེ་འདུན་ཐམས་ཅད་འདུས་པ་འམ། གནས་སོ་སོ་ན་འཁོད་པ་ལ་ཕྱག་
འཚལ་ཏེ་ཐལ་མོ་སྦྱར་ནས་ཙོག་ཙོག་པུར་འདུག་ཏུ་བཅུག་ལ། ཞུ་བའི་དགེ་སློང་གིས།
དགེ་འདུན་བཙུན་པ་རྣམས་གསན་དུ་གསོལ། མིང་འདི་ཞེས་བགྱི་བ། ནས། ཅི་སྟེ་རབ་
ཏུ་བྱུང་ངམ། ཞེས་ཞུ་ཞིང་། དགེ་འདུན་གྱིས། གལ་ཏེ་ཡོངས་སུ་དག་ནའོ། །ཞེས་བརྗོད་
དགོས་པའི་ཕྱིར། ཀརྨ་ཤཱ་ཏམ་ལས། གལ་ཏེ་མི་བརྗོད་ན་འགལ་ཚབས་ཅན་དུ་འགྱུར་
རོ། །ཞེས་གསུངས་པའི་ཕྱིར། འདིར་འགལ་ཚབས་དང་འདས་པ་འགྱུར་ཁྱད་དེ། བཅས་
པ་དང་འགལ་བ་དང་བཅས་པ་ལས་འདས་ཞེས་པའི་དོན་ཡིན་པའི་ཕྱིར་རོ། ། ་
ཞུ་བའི་ཡུལ་ཕྱོགས་གཅིག་པ་མི་དགོས་ཏེ། ལས་མིན་པས་གནས་སོ་སོ་ན་ཡང་
རུང་བའི་ཕྱིར་དང་། རྩ་བར། དགེ་འདུན་ལ་ཞུ་བའི་དགེ་སློང་ལ་གཏད་པར་བྱའོ། །ནས།
ཡོངས་སུ་དག་ནའོ་ཞེས་བརྗོད་པར་བྱའོ། །ཞེས་གསུངས་པའི་ཕྱིར། གཉིས་པ་ནི།
མཁན་པོར་འོས་པའི་དགེ་སློང་དེ་ལ་རབ་བྱུང་གི་མཁན་པོའི་ཆེད་དུ། སློབ་དཔོན་
དགོངས་སུ་གསོལ། བདག་མིང་འདི་ཞེས་བགྱི་བས་སློབ་དཔོན་ལ་མཁན་པོར་གསོལ་
གྱི་སློབ་དཔོན་བདག་གི་མཁན་པོ་མཛད་དུ་གསོལ་སློབ་དཔོན་མཁན་པོས་རབ་ཏུ་
དབྱུང་བར་བགྱིའོ། །ལན་གསུམ་བརྗོད་ཅིང་ཐ་མ་ལ་མཁན་པོ་མཁན་པོས་ཞེས་བརྗོད་
ནས་གསོལ་བ་འདེབས་དགོས་ཏེ། དེ་མ་བཏབ་ན་མཁན་པོར་མི་འགྱུར་བ་མཁན་པོར་
གྱུར་ནས་མཁན་པོ་ཞེས་བརྗོད་དགོས་པའི་ཕྱིར་ཏེ། རྩ་བར། མཁན་པོར་གསོལ་བ་
བྱའོ། །ཞེས་གསུངས་པའི་ཕྱིར།
གཉིས་པ་ལ་ཆོས་འདི་པའི་བསམ་པ་བསྐྱེད་པ་དང་། དེའི་རྟགས་ཆ་ལུགས་བརྗེ་
བ་དང་། དེ་གཉིས་ཀྱི་བརྗེད་ཐོ་མིང་སྤོ་བ་གསུམ་བཤད་པར། གཙུག་ཕུད་མ་གཏོགས་

པ་སྐྲ་དང་ཁ་སྤུ་བྲེག་པར་བྱའོ། །ནས། མཁན་པོས་བསྐོན་པར་བྱའོ། །ཞེས་དང་། མདོ་
ལས་ཀྱང༌། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་གོན་ཏེ། ཡང་དག་པ་ཉིད་(༧༨ན)དུ་
དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ་། །ཞེས་གསུངས་པའི་ཕྱིར། དང་པོ་
བསམ་པ་ཕུན་སུམ་ཚོགས་པ་ནི། སྲིད་པ་མེ་འོབས་དང་ཐར་པ་བསིལ་ཁང་ལྟ་བུའི་སྲིད་
པའི་ཉེས་དམིགས་དང་ཐར་པའི་ཕན་ཡོན་རིག་པའི་དད་པ་དང་། མདོ་ལས། རབ་ཏུ་
བྱུང་བ་གཞན་ལ་གནོད་པ་དང་། གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་གསུངས་
པ་ལྟར་དགེ་སྦྱོང་གི་ཆོས་བཞི་བགྱིད་པ་དང་། ཐོས་བསམ་སྒོམ་གསུམ་གྱི་ཐར་པ་ཐོབ་
པར་བྱ་སྙམ་པ་ཁོ་ནས་རབ་ཏུ་བྱུང་གི་ལྷ་སོགས་ཀྱི་ཆེད་དང་འཚོ་བ་དང་ཆད་པས་
འཇིགས་པ་སོགས་ཀྱི་ཆེད་མ་ཡིན་པ་ཅིག་དགོས་པའི་ཕྱིར་ཏེ། མདོ་ལས། དད་པས་
ཁྱིམ་ནས་ཁྱིམ་མེད་པར་རབ་ཏུ་བྱུང་ངོ་། །ཞེས་པའི་དད་པས་བསྟན་པའི་ཕྱིར་ཏེ། ཐུབ་
དགོངས་ལས། དད་པས་ཞེས་པས་བསམ་པ་ཕུན་སུམ་ཚོགས་པ་སྟེ་བུ་ལོན་གྱིས་མནར་
བས་མ་ཡིན། འཇིགས་པས་མནར་བས་མ་ཡིན། རྒྱལ་པོའི་ཆད་པའི་ཆེད་དུ་མ་ཡིན་ནོ།།
ཁྱིམ་ནས་ཞེས་པ་ལ་སོགས་པ་ནི་གནས་ཕུན་སུམ་ཚོགས་པ་སྟེ། ནས། ཁྱིམ་མེད་པ་
ཤིང་དྲུང་ལ་སོགས་པའོ། །ཞེས་གསུངས་པའི་ཕྱིར། གཉིས་པ་ནི། བསྒྲུབ་བྱའི་གཙུག་
ཕུད་མ་གཏོགས་པ་སྐྲ་དང་ཁ་སྤུ་བྲེགས་དགོས་ཏེ། ཁྱིམ་པའི་རྟགས་མ་སྤངས་པ་ལ་
དགེ་ཚུལ་སོགས་རབ་བྱུང་གི་སྡོམ་པར་མ་ཟད་རབ་བྱུང་གི་ཚུལ་ཁྲིམས་ཡང་མི་སྐྱེ་བའི་
ཕྱིར་ཏེ། མཛོད་ལས། འདོད་གཏོགས་ཐམས་ཅད་ཅེས་པའི་སྦྱོར་དངོས་ལ་རྣམ་རིག་
ཁྱད་པར་ཅན་དགོས་པར་བཤད་པ་ལྟ་བུ་ཡིན་པའི་ཕྱིར་ཏེ། རྩ་བར། གཙུག་ཕུད་མ་
གཏོགས་སྐྲ་དང་ཁ་སྤུ་བྲེག་པར་བྱའོ། །ཞེས་དང་། ཁྱིམ་པ་དང་མུ་སྟེགས་ཀྱི་རྒྱལ་མཚན་
ཅན་ལ་ཡང་མི་སྐྱེའོ། །ཞེས་གསུངས་པའི་ཕྱིར། ཆོ་གའི་ཁྱིམ་པའི་རྟགས་སྤོང་བར་ཁས་

ལེན་པ་དང་འགལ་བའི་རྒྱུ་མཚན་གྱིས་ཡིན་པའི་ཕྱིར། ཊཱིཀྐ་ལས་ཀྱང་། རྒྱལ་མཚན་
ཞེས་བྱ་བ་ནི་ཆ་(༧༨བ)ལུགས་ལ་བྱ་སྟེ། ཁྱིམ་པ་དང་མུ་སྟེགས་ཅན་གྱི་ཆ་ལུགས་གཉིས་
ཐོགས་པ་དག་ལ་ཡང་མི་སྐྱེའོ། །ཞེས་གསུངས་པའི་ཕྱིར། དེའི་དོན་གྱི་གཙོ་བོ་དེ་ལྟར་
ཡིན་ཀྱང་ཁྱད་པར་གཞན་ཡང་ཡོད་དེ། རིན་ཆེན་ཕྲེང་བ་ལས། དོན་དང་བྱ་བ་མང་།
ཞེས་སོགས་ཀྱང་ཡིན་པའི་ཕྱིར།དེས་ན་དེའི་དགོས་པ་ཡང་ཁ་ཅིག་བསམ་པ་ཕུན་
ཚོགས་ལ་སྦྱོར་བ་དང་།ལ་ལ་ངོ་ཚ་ཁྲེལ་ཡོད་ཀྱི་བསམ་པ་ལ་བྱེད་པ་སོགས་མི་འཐད་
དེ། འདི་ཕུན་ཚོགས་བཞིའི་ཆ་ལུགས་ཕུན་སུམ་ཚོགས་པའི་ཆེད་ཡིན་པའི་ཕྱིར། བཅོམ་
ལྡན་འདས་ཀྱིས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་གོན་ཏེ། ཞེས་པས་ཆ་ལུགས་ཕུན་
སུམ་ཚོགས་བསྟན་པའི་ཕྱིར་ཏེ། ཐུབ་དགོངས་ལས། གོན་ཏེ་ཞེས་པའི་བར་གྱིས་ཆ་
ལུགས་ཕུན་སུམ་ཚོགས་པ་སྟེ་ཆ་ལུགས་འདི་ནི་ཉོན་མོངས་པ་དང་ཉེ་བའི་ཉོན་མོངས་པ་
དང་མི་མཐུན་པའི་ཕྱིར། ཁྱིམ་པའི་ཆ་ལུགས་ལས་ཕུན་སུམ་ཚོགས་པའོ། །ཞེས་གསུངས་
པ་ལྟར་ཉན་ས་ལས་ཀྱང་བཤད་པའི་ཕྱིར། གཙུག་ཕུད་བྲེགས་ནས་ཁྲུས་བྱས་གོས་ངུར་
སྨྲིག་དང་ལྷུང་བཟེད་གདིང་བ་ཆུ་ཚགས་སྦྱིན་པ་རྣམས་དགོས་ཏེ་གཙུག་ཕུད་བྲེག་པར་
སྤྲོ་འམ་དྲིས་པས་རབ་བྱུང་ལ་སྤྲོ་མི་སྤྲོ་ཤེས་ཤིང་ཁྱིམ་པའི་ཁ་འཕྲོ་སོགས་སྤང་ཆེད་དང་།
གཙང་སྦྲ་མེད་དོ་ཞེས་འཕྱ་བ་སོགས་སྤང་བའི་ཕྱིར་དུ་ཁྲུས་ཀྱིས་ཁྱིམ་པའི་དྲི་མ་མི་
གཙང་བ་བཀྲུས་ནས་མཁན་པོས་གོས་ངུར་སྨྲིག་དག་སོགས་སྟེར་བའི་ཕྱིར་ཏེ། རྩ་བར།
གཙུག་ཕུད་བྲེག་གོ་ཞེས་དྲིས་ནས་སྟེར་ན་དེའོ། ཁྲུས་བྱའོ། །མཁན་པོས་གོས་ངུར་སྨྲིག་
དག་སྦྱིན་པར་བྱའོ། །ཞེས་གསུངས་པའི་ཕྱིར།
བསྒྲུབ་བྱས་མཁན་པོའི་རྐང་པར་གཏུགས་ཏེ་གོས་ལེན་པ་དང་མཁན་པོས་བསྐོན་
དགོས་ཏེ། མཁན་པོས་རབ་ཏུ་དབྱུང་དགོས་ཤིང་བསྒྲུབ་བྱས་ཕྱག་འཚལ་དགོས་པ་དང་

རང་གིས་གོས་བགོ་ཚུལ་མི་ཤེས་པའི་ཕྱིར་ཏེ། རྩ་བར། རྐང་པ་གཉིས་ལ་གཏུགས་ཏེ་
བླང་བར་བྱའོ། །མཁན་པོས་བསྐོན་པར་བྱའོ། །ཞེས་གསུངས་པའི་(༧༩ན)ཕྱིར། ལ་
ལས་ལུང་ལས་མ་བཤད་པས་གདིང་བ་སོགས་སྟེར་བ་མ་དག་ཟེར་བ་མི་འཐད་དེ།
ལུང་དང་མདོ་འདིར་ལྷུང་བཟེད་སྟེར་བར་མ་བཤད་ཀྱང་སྟེར་དགོས་པའི་ཕྱིར་ཏེ། ཀརྨ་
ཤ་ཏམ་ལས། དེའི་འོག་ཏུ་མཁན་པོས་ལྷུང་བཟེད་དང་གོས་ངུར་སྨྲིག་དག་སྦྱིན་པར་བྱ་
ཞིང་། ཞེས་གསུངས་པའི་ཕྱིར། མཁན་པོས་གོས་བསྐོན་ལུགས་ད་ལྟ་བླ་གོས་དང་མཐང་
གོས་སྦྲགས་ནས་བསྐོན་པ་མི་འཐད་དེ། སྨད་དུ་གྱོན་པ་སྟོད་དུ་གྱོན་མི་རུང་བའི་ཕྱིར་
ཞེས་རིན་ཆེན་ཕྲེང་བ་དང་བུ་ཊིཀ་སོགས་ལས་བཤད་པ་ལྟར་རོ། ། 
འདིར་རྒྱ་གར་གྱི་འདུལ་འཛིན་ཁ་ཅིག་ན་རེ། མཁན་པོར་གསོལ་བའི་འོག་ཏུ་སྐྲ་
དང་ཁ་སྤུ་མ་བྲེག་པར་རབ་བྱུང་བྱ་རིགས་ཏེ། དགེ་ཚུལ་རབ་བྱུང་ཁོ་ན་ལ་བྱེད་པ་བཞིན་
སྐྲ་དང་ཁ་སྤུ་བྲེགས་པ་དང་ངུར་སྨྲིག་སྦྱིན་པ་དང་བསྐོན་པ་ཡང་རབ་བྱུང་ཁོ་ནའི་ཚུལ་
ཡིན་པའི་ཕྱིར་ཟེར་ན། འོ་ན། བསྙེན་རྫོགས་ཀྱི་ཚེ་ཡང་བསྙེན་རྫོགས་བྱས་རྗེས་ཁོ་ནར་
ཆོས་གོས་གསུམ་བྱིན་གྱིས་བརླབས་པར་ཐལ། དེ་ཡང་བསྙེན་པར་རྫོགས་པ་ཁོ་ནའི་
ཚུལ་ཡིན་པའི་ཕྱིར། ཁྱབ་པ་ཁས། གཞན་ཡང་དེ་མི་འཐད་པར་ཐལ། དེ་ལུང་གཞི་ལས་
སྐྲ་དང་ཁ་སྤུ་བྲེགས་ཤིང་ཆོས་གོས་བསྐོན་ནས་རབ་བྱུང་བྱེད་པར་བཤད་པ་དང་འགལ་
བའི་ཕྱིར་དང་། རབ་ཏུ་བྱུང་ནས་གཙུག་ཕུད་བཞག་པ་ལ་དགོས་པ་མེད་པར་ཐལ། དེ་
བཞག་པ་རབ་ཏུ་བྱུང་རུང་མི་རུང་བརྟགས་པའི་ཆེད་ཡིན་པའི་ཕྱིར། 
བྱས་པ་ལ་ཁོ་ན་རེ། དེ་མི་འཐད་པར་ཐལ། ཁྱིམ་པ་ལ་ཆོས་གོས་བསྐོན་ན་དེ་ལ་
མ་གུས་པའི་ཉེས་པ་འབྱུང་བའི་ཕྱིར་ཏེ། དེའི་ཚེ་དེ་ཁྱིམ་པ་ཡིན་པའི་ཕྱིར་ན་མ་ཁྱབ་
སྟེ། སྤྱིར་བཏང་དམིགས་བསལ་དང་དགོས་དབང་གིས་གོན་པར་བཅས་པའི་ཕྱིར། འོ་

ན། བསྒྲུབ་བྱས་བསྙེན་རྫོགས་ཚེ་ལས་ཐོས་མི་རུང་བར་ཐལ། བསྙེན་པར་མ་རྫོགས་
པས་ལས་(༧༩བ)ཉམས་སུ་མྱོང་བ་རྐུ་ཐབས་སུ་བཤད་པའི་ཕྱིར། ཁྱབ་པ་ཁས། བོད་ཁ་
ཅིག་དེ་བཀག་ནས་མཁན་པོར་གསོལ་བའི་འོག་དང་རབ་བྱུང་གི་རྗེས་གང་རུང་དུ་ཆོག་
སྟེ། རྩ་བར། གསོལ་བའི་འོག་ཏུ་ཡང་རུང་ངོ་། །ཞེས་གསུངས་པའི་ཕྱིར། ཟེར་ན་འོ་ན།
གཞུང་འདི་སློབ་དཔོན་རང་ལུགས་ཀྱི་གཞུང་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། གཞན་གྱི་གཞུང་ཡིན་པའི་ཕྱིར་ཏེ། ཊཱིཀྐ་ལས། རྣམ་པ་གཞན་ཉེ་བར་བསྟན་
པའི་ཕྱིར་གསོལ་བའི་འོག་ཏུ་ཡང་རུང་ངོ་། །ནས། རུང་ངོ་ཞེས་བྱ་བའི་སྒྲ་ནི་ལུགས་ཐ་
འདུལ་བ་འཛིན་པ་ཁ་ཅིག །འདི་ལ་ཐ་དད་པར་རྟོགས་ཏེ། ཞེས་གསུངས་པའི་
ཕྱིར། མིང་བརྗེ་ཚུལ་ཡོད་དེ། རྒྱ་གར་ན་སྡེ་པའི་མིང་དཔལ་དང་གྲགས་པ་དང་བཟང་
པོ་དང་འོད་ཟེར་གྱི་མཐའ་ཅན་དུ་ཡུལ་འདིར་མཁན་པོའི་མིང་མཐའ་ཅན་དུ་བྱེད་པའི་
ཕྱིར། གསུམ་པ་ནི། མཚན་མ་ཚོར་བར་བརྟག་གོ །ཞེས་བྱུང་། དོན་ནི་མཚན་བརྟགས་
ཚུལ་དང་བརྟགས་དུས་དང་དགོས་པ་དག་ཡོད་དེ། མཚན་བརྟགས་པ་བསྒྲུབ་བྱས་མ་
ཚོར་བ་དང་། དུས་རབ་བྱུང་མཁན་པོར་ཁས་བླངས་པ་ནས་རབ་བྱུང་གི་སྔོན་གྱི་བར་
གང་རུང་དུ་མཁན་པོ་དང་གང་ཟག་གཞན་གང་རུང་གིས་དགོས་པ་མཚན་གསར་དུ་
འགྱུར་བ་སོགས་ཀྱི་བར་ཆད་ཡོད་དམ་མེད་བརྟགས་པའི་ཆེད་ཡིན་པའི་ཕྱིར་ཏེ། ཊཱིཀྐ་
ལས། གང་ཚུན་ཆད་ཁོ་བོས་ཁྱོད་རབ་ཏུ་དབྱུང་ངོ་ཞེས་མཁན་པོ་ཉིད་དུ་ཁས་བླངས་པ་
དེ་ཚུན་ཆད་ནས་བསྐོན་པ་ན་ཞེས་སྨྲས་པའི་བར་དག་གཟུང་ངོ་། །མཁན་པོ་རང་ཁོ་ནས་
ངེས་པར་བྱ་བ་ཡང་མ་ཡིན་ཏེ། ཞེས་གསུངས་པའི་ཕྱིར་དང་། མཁན་པོར་ཁས་བླངས་
ཚུལ་ཡང་དེ་ཡིན་ནོ། །

གཉིས་པ་དངོས་གཞི་སྒྲུབ་ཚུལ་ཡོད་དེ། མཁན་པོས་བསྒྲུབ་བྱ་ལ་སྟོན་པ་དང་
མཁན་པོར་ཕྱག་གསུམ་གསུམ་བྱས་ཏེ་ཙོག་པུར་འདུག་ཏུ་བཅུག་ནས།དགའ་བོ་རབ་
བྱུང་གི་མདོ་ལས།(༨༠ན) ཁྱིམ་པ་རྣམས་ནི་མེའི་འོབས་ན་གནས་པ་ལྟ་བུའོ། །རབ་ཏུ་
བྱུང་བ་རྣམས་ནི་བསིལ་བའི་ཁང་པ་ན་གནས་པ་ལྟ་བུའོ། །ཞེས་ཁྱད་པར་བརྒྱད་བཤད་
པ་དང་། ཆོ་འཕྲུལ་བསྟན་པའི་མདོ་ལས། གང་དག་ཁྱིམ་ན་གནས་པར་བྱེད་བཞིན་དུ། །
བྱང་ཆུབ་དམ་པ་མཆོག་འདི་ཐོབ་པ་ཡི། །སངས་རྒྱས་གང་ཡང་སྔོན་ཆད་མ་བྱུང་སྟེ། །
མ་འོངས་པ་ན་མི་འབྱུང་གནས་པ་མེད། །རྒྱལ་སྲིད་མཆིལ་མའི་ཐལ་བ་བཞིན་སྤངས་
ནས། །དབེན་པར་དོང་སྟེ་དགོན་པར་གནས་བྱེད་པ། །ཉོན་མོངས་སྤངས་ཏེ་བདུད་ནི་
བཅོམ་ནས་སུ། །བྱང་ཆུབ་རྡུལ་མེད་འདུས་མ་བྱས་འཚང་རྒྱ། །ཞེས་གསུངས་པ་ལྟར་
དུས་གསུམ་གྱི་སངས་རྒྱས་ཐམས་ཅད་ཀྱང་ཁྱིམ་པའི་རྟེན་ལ་མ་ཡིན་གྱི། རབ་ཏུ་བྱུང་
བའི་རྟེན་ལ་སངས་རྒྱས་པར་བཤད་པས་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཐོབ་པར་བྱ་སྙམ་པ་བྱས་ནས་ཆོ་གའི་ཚིག་འདི་ལྟར་བརྗོད་དགོས་ཏེ། མཁན་པོ་
དགོངས་སུ་གསོལ། བདག་མིང་འདི་ཞེས་བགྱི་བ་དུས་འདི་ནས་ཇི་སྲིད་འཚོའི་བར་དུ་
རྐང་གཉིས། ནས། སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཤཱཀྱ་སེང་གེ་ཤཱཀྱའི་རྒྱལ་
པོ་གཙོ་བོ་དེ་རབ་ཏུ་བྱུང་བའི་རྗེས་སུ་བདག་རབ་ཏུ་འབྱུང་སྟེ། ཁྱིམ་པའི་རྟགས་སྤོང་
ངོ་། །རབ་ཏུ་བྱུང་བའི་རྟགས་ཡང་དག་པར་ལེན་ཏོ། །ཞེས་ལན་གསུམ་བརྗོད་པ་དང་
ཐབས་ལེགས་བྱེད་པ་དེ་ཡིན་པའི་ཕྱིར་ཏེ། རྩ་བར། སྐྱབས་སུ་འགྲོ་བ་རྩོམ་པས་རབ་ཏུ་
བྱུང་བ་ཉེ་བར་བསྒྲུབ་པར་བྱའོ། །ཞེས་གསུངས་པའི་ཕྱིར། དགེ་བསྙེན་རབ་བྱུང་དགེ་
ཚུལ་བསྙེན་རྫོགས་རྣམས་སྔ་མ་སྔ་མའི་རྗེས་དེ་མ་ཐག་སྒྲུབ་རུང་མི་རུང་གཉིས་ཡོད་

དེ། །ཤཱཀྱ་དད་མེ་པ་མ་གཏོགས་པའི་མུ་སྟེགས་དང་དེའི་ལོ་གྲངས་མ་ལོན་པ་མི་རུང་ལ།
སྐྱེས་པ་བར་ཆད་(༨་བ)དང་མི་ལྡན་པ་དེའི་ལོ་གྲངས་ལོན་པ་ཆོས་གོས་གསུམ་སོགས་
ཡོ་བྱད་དྲུག་ཚང་བ་རྣམས་རུང་བའི་ཕྱིར། དང་པོ་གྲུབ་སྟེ། མུ་སྟེགས་གཞན་ལ་དགེ་
བསྙེན་བསྒྲུབ་ནུས་མགུ་བ་ལ་བརྟགས་དགོས་ཤིང་དེའི་ལོ་མ་ལོན་པ་ལ་སྡོམ་པ་མི་སྐྱེ་
བའི་ཕྱིར་ཏེ། ཉི་ཤུ་མ་ལོན་པའི་དགེ་སློང་ཕ་བཞིན་ནོ། །གཉིས་པ་གྲུབ་སྟེ། ཕྲན་ཚེགས་
ལས། ཡོ་བྱད་དྲུག་ཚང་ནས་རབ་ཏུ་དབྱུང་བར་བྱ་ཞིང་བསྙེན་པར་རྫོགས་པར་བྱའོ། །
ཞེས་གསུངས་པའི་ཕྱིར། 
དེ་ནས་མཁན་པོས་དེ་ལས་སློབ་ཀྱི་དགེ་སློང་ལ་གཏད་དགོས་ཏེ། དགེ་ཚུལ་ཕལ་
ཆེར་གཞོན་ནུ་ཡིན་ལ་མཁན་སློབ་གཉིས་ཀས་བསྐྱང་དགོས་པའི་ཕྱིར་ཏེ། རྩ་བར།
དགེ་ཚུལ་ཉིད་དུ་ཉེ་བར་སྒྲུབ་པར་བྱེད་པའི་དགེ་སློང་ལ་གཏད་པར་བྱའོ། །ཞེས་
གསུངས་པའི་ཕྱིར། དེས་ཀྱང་དག་གམ་ཞེས་དྲི་དགོས་པའི་ཕྱིར། 
ུ་ཁ་ཅིག་རང་རྒྱུད་ལྡན་གྱི་གང་ཟག་བར་མ་རབ་བྱུང་དུ་མཚོན་པའི་ཚུལ་ཁྲིམས་དེ་
བར་མ་རབ་བྱུང་གི་ཚུལ་ཁྲིམས་ཀྱི་མཚན་ཉིད་ཟེར་ན། དགེ་སློང་གི་རྒྱུད་ཀྱི་དེ་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། སྔོན་ཆོག་གི་དེ་ཡོད་པའི་
ཕྱིར། འདོད་མི་ནུས་ཏེ། རང་རྒྱུད་ལྡན་གྱི་གང་ཟག་དགེ་སློང་ཡིན་པའི་ཕྱིར། ཡང་ཁ་
ཅིག །བར་མའི་ཚུལ་ཁྲིམས་ཡིན་ན་བར་མ་རབ་བྱུང་གི་ཚུལ་ཁྲིམས་ཡིན་པས་ཁྱབ་ཟེར་
ན། དགེ་བསྙེན་གྱི་བར་མའི་ཚུལ་ཁྲིམས་དང་བསྙེན་གནས་ཀྱི་བར་མའི་ཚུལ་ཁྲིམས་
དག་ཆོས་ཅན། དེར་ཐལ། དེའི་ཕྱིར། དེར་ཐལ། དེ་དག་བླངས་ཀྱང་མཚན་ཉིད་པ་མ་
སྐྱེས་ལ་དེ་དག་གི་བར་མའི་ཚུལ་ཁྲིམས་སྐྱེས་པ་དུ་མ་ཡོད་པའི་ཕྱིར། གཞན་ཡང་། དེ་
མི་དགོས་པར་ཐལ། དགེ་ཚུལ་གྱི་བར་མ་དང་དགེ་སློང་གི་བར་མའི་ཚུལ་ཁྲིམས་ཀྱང་

བར་མ་རབ་བྱུང་གི་ཚུལ་ཁྲིམས་མ་ཡིན་པའི་ཕྱིར། ཡང་ཁ་ཅིག །ཁྱིམ་པ་ཡིན་ན་རང་
ཉིད་ཀྱི་མཁན་པོ་མེད་པས་ཁྱབ་ཟེར་བ་ཡང་སྔར་བཤད་པས་ཁེགས་ཟིན་ཏེ། (༨༡ན)མཁན་
པོར་གསོལ་བ་ལན་གསུམ་བཏབ་སྟེ་ཁས་བླངས་པ་ན་མཁན་པོར་གྱུར་ཟིན་པའི་ཕྱིར།
སོ་སོ་ཐར་པའི་སྡོམ་པའི་འགལ་རྐྱེན་བར་ཆད་བཞི་བཤད་པ།
གཉིས་པ་དངོས་གཞི་ནི། དགེ་ཚུལ་དགེ་སློང་གི་སྡོམ་པ་གཉིས་ཀ་ཡང་ཉེས་མེད་
ཕུན་ཚོགས་ལ་འགལ་རྐྱེན་བར་ཆད་བཞི་སྤངས་ཤིང་མཐུན་རྐྱེན་ལྔ་ཚང་བ་དགོས་ཏེ།
དེ་གང་རུང་ཅིག་མ་ཚང་ན་ཡང་དེ་ཉེས་མེད་མི་སྐྱེ་བའི་ཕྱིར། དང་པོ་བྲལ་བྱ་བར་ཆད་དེ་
ལ་བཞི་ཡོད་དེ། སྡོམ་པ་སྐྱེ་བ་ལ་བར་དུ་གཅོད་པ་དང་། གནས་པའི་བར་ཆད་དང་།
མཛེས་པའི་བར་ཆད་དང་། ཁྱད་པར་དུ་འགྱུར་བའི་བར་ཆད་བཞི་རྣམས་ཡོད་པའི་ཕྱིར།
དང་པོ་ལའང་བཞི་ཡོད་དེ། རྟེན་གྱི་དབང་གིས་མི་སྐྱེ་བ་དང་། ལས་ཀྱི་དབང་གིས་མི་
སྐྱེ་བ་དང༌། གནས་སྐབས་ཀྱི་དབང་གིས་མི་སྐྱེ་བ་དང་། བསམ་པའི་དབང་གིས་མི་སྐྱེ་
བ་བཞི་ཡོད་པའི་ཕྱིར། དང་པོ་ལ་བཅུ་ཡོད་དེ། སྤྲུལ་པ་དང་ནི་མ་ནིང་དང་། །ཕོ་མོ་ལན་
གསུམ་མཚན་འགྱུར་གཉིས། །མཚན་དུག་མ་དང་མཚན་མེད་མ། །ཟ་མ་དང་ནི་དུད་
འགྲོ་དང༌། །སྒྲ་མི་སྙན་དང་མི་མིན་བཅུ། །ཞེས་པ་ལྟར་ཡོད་པའི་ཕྱིར་ཏེ། དེ་རྣམས་སྐྱེ་
བ་སྔ་མར་ལས་ལོག་པར་སྤྱད་པས་རྣམ་སྨིན་གྱིས་སྡོམ་པ་མི་སྐྱེ་བའི་རྟེན་དེ་ཐོབ་
པའི་ཕྱིར། 
གཉིས་པ་ལ་དྲུག་ཡོད་དེ། །རྐུ་ཐབས་མུ་སྟེགས་ཅན་ཞུགས་དང་། །དགེ་སློང་མ་
སུན་མཚམས་མེད་བྱས། །འཆབ་བཅས་སྔོན་རབ་བྱུང་བའོ། །ཞེས་པ་རྣམས་ཡོད་པའི་

ཕྱིར་ཏེ། དེ་རྣམས་ཚེ་འདིར་ལས་ལོག་པར་སྤྱད་པས་སྡོམ་པ་མི་སྐྱེ་བའི་ཕྱིར། གསུམ་པ་
ལ་བཞི་འམ་དྲུག་ཡང་ཡོད་དེ། སྡོམ་པ་ལེན་པའི་ལོ་མ་ལོན། ཁྱིམ་པ་མུ་སྟེགས་རྟགས་
ཅན་གཉིས། །རབ་བྱུང་རྟགས་སྤང་རྒྱུ་ལས་ནི། །བཟློག་པའི་ཆད་པ་ཁས་མི་ལེན། །
གནས་པར་མི་བྱ་བ་སོགས་ཀྱང༌། །ཞེས་པ་རྣམས་ཡོད་པའི་ཕྱིར་ཏེ། དེ་རྣམས་གནས་
སྐབས་དེ་དང་ལྡན་གྱི་བར་དུ་སྡོམ་པ་མི་སྐྱེ་ལ་གནས་སྐབས་དེ་དང་བྲལ་ན་སྐྱེ་རུང་བའི་
ཕྱིར། བཞི་པ་ལ་བཞི་འམ་ལྔ་ཡང་ཡོད་དེ། མུ་སྟེགས་ལྟ་གནས་ལེན་སེམས་ལོག །(༨༡བ)
དུག་གསུམ་དྲག་པོས་གཟིར་བ་དང༌། །སྡོམ་པ་མི་འདོད་ཐོབ་མི་ཤེས། །ཞེས་པ་རྣམས་
ཡོད་པའི་ཕྱིར་ཏེ། དེ་རྣམས་ལ་རྟེན་དང་ལས་དང་གནས་སྐབས་ཀྱི་མི་སྐྱེ་བ་གསུམ་མིན་
ཀྱང་བསམ་པ་དེ་དང་ལྡན་གྱི་བར་དུ་མ་སྐྱེ་བའི་ཕྱིར། དེ་ལྟར་ན་སྐྱེ་བའི་བར་ཆད་ཉེར་
བཞི་འམ་ཉེར་བདུན་ཡིན་ནོ། །ཡང་དེའི་ཡ་གྱལ་སོ་སོར་ཕྱེ་ན་སོ་བདུན་ཡང་ཡོད་དེ།
རྣམ་སྨིན་གྱི་སྒྲིབ་པས་མི་སྐྱེ་བ་ཉི་ཤུ་དང་། ལས་སྒྲིབ་ཀྱིས་མི་སྐྱེ་བ་བཅུ་བཞི་དང༌། ཉོན་
མོངས་པས་མི་སྐྱེ་བ་ཆགས་པས་གཟིར་བ་དང་ཞེ་སྡང་གིས་གཟིར་བ་དང་གཏི་མུག་
པས་ཐོབ་དུས་ཙམ་ཡང་མི་ཤེས་པ་གསུམ་རྣམས་ཡོད་པའི་ཕྱིར། དང་པོ་གྲུབ་སྟེ། རྩ་
བར། མི་མ་ཡིན་པའི་འགྲོ་བ་པ་དང་། བྱང་གི་སྒྲ་མི་སྙན་པ་གཉིས་ནི་སྡོམ་པའི་ཞིང་
ཉིད་མ་ཡིན་ནོ། །མཚན་ལན་གསུམ་འགྱུར་པ་ཡང་མ་ཡིན་ནོ། །ཞེས་དང་། ཁྱིམ་པ་
དང་མུ་སྟེགས་ཅན་གྱི་རྒྱལ་མཚན་ཅན་ལ་ཡང་མི་སྐྱེའོ། །ནས། སྤྲུལ་པའོ། །མ་ནིང་
ངོ་། །དེ་ནི་རྣམ་པ་ལྔའོ། །ཞེས་དང་། ཟངས་ཆེན་པའི་སྟོད་འགྲེལ་སྡོམ་ལས། མུ་སྟེགས་
ལྟ་དང་སྤྲུལ་པ་དང༌། །ཕོ་མོ་མ་ནིང་ལྔ་ལྔ་བཅུ། །མཚན་དུག་མི་མིན་སྒྲ་མི་སྙན། །མཚན་
གསུམ་འགྱུར་དང་དུད་འགྲོ་དང་། །མཚན་མེད་སྐྱེ་ཚེ་ཉམས་པ་སྟེ། །བཅུ་དགུ་རྗེས་
མཐུན་རྟེན་མ་རྫོགས། །རྣམ་སྨིན་བར་ཆད་ཉི་ཤུའོ། །ཞེས་གསུངས་པའི་ཕྱིར།

འདིའི་རྟེན་མ་རྫོགས་པ་ནི་ལོ་མ་ཚང་བའོ། །གཉིས་པ་གྲུབ་སྟེ། །རྩ་བར། རྐུ་ཐབས་
སུ་གནས་པའོ། །ནས། མུ་སྟེགས་ཅན་ཞུགས་པའོ། །ནས། མ་བསད་པ་དང་། ཕ་
བསད་པ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་
བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། དགེ་སློང་མ་སུན་ཕྱུང་བ་
དང༌། ཕམ་པར་གྱུར་པ་བཞི་ལས་ལྟུང་བ་གང་ཡང་རུང་བ་ཞིག་བྱུང་བ་མ་ཡིན་ནམ།
ཞེས་དང༌། རྒྱུ་ལས་བཟློག་པ་ཁས་མི་ལེན་པ་གནས་ནས་ཕྱུང་བ་ལ་ཡང་མི་སྐྱེའོ། །ཞེས་
དང་། ཟངས་ཆེན་པས། རྐུ་ཐབས་གནས་དང་མུ་སྟེགས་ཞུགས། །མཚམས་(༨༢ན)མེད་
ལྔ་དང་སུན་ཕྱུང་དང་། །སྔོན་ལྟུང་རབ་ཏུ་བྱུང་བ་གཉིས། །རྒྱུ་བཟློག་ཁས་མི་ལེན་པ་
དང་། །སྐྱེ་ཚེ་ཕུལ་དང་བཅུ་གཉིས་དང་། །རྗེས་མཐུན་རྟགས་ཉམས་རྣམ་པ་གཉིས། །
བཅུ་བཞི་ལས་སྒྲིབ་བར་ཆད་ཡིན། །ཞེས་གསུངས་པའི་ཕྱིར། སྔོན་རྩ་ལྟུང་དང་སྔོན་
རབ་བྱུང་གཉིས་རྟགས་ཉམས་གཉིས་ཀྱི་ཁྱིམ་པའི་རྟགས་དང་ཕྱི་པའི་རྟགས་སོ། །གསུམ་
པ་གྲུབ། དེ་ཉིད་ཀྱིས། ཕྱི་ནང་འདོད་ཆགས་ཞེ་སྡང་གིས། །རང་དབང་མེད་པར་གཟིར་
བ་དང་། །ཐོབ་ཤེས་མེད་པ་གཏི་མུག་སྟེ། །སྡོམ་པའི་བགེགས་བྱེད་ཉོན་སྒྲིབ་ཡིན། །
ཞེས་གསུངས་པའི་ཕྱིར།
༈ དེ་གསུམ་གང་ལའང་སོ་ཐར་གྱི་སྡོམ་པ་མི་སྐྱེ་སྟེ། །ཚྭ་སྒོ་ཅན་ལ་ཞིང་བཞིན་ཡིན་
པའི་ཕྱིར་ཏེ། །མེ་ཏོག་ཕྲེང་རྒྱུད་ལས། །མཚམས་མེད་ལྔ་ནི་བྱས་པ་དང་། །རྐུ་ཐབས་
གནས་དང་སྤྲུལ་པ་དང་། །མུ་སྟེགས་ཅན་ཞུགས་འོན་དང་ལྐུག །འཁྲུག་དང་གང་དག་
ཕས་ཕམ་བྱུང་། །དགེ་སློང་མ་ནི་སུན་ཕྱུང་དང་། །མ་ནིང་ལ་སོགས་གནས་མི་བྱ། །ཚ་
སྒོའི་ཞིང་ལྟར་དེ་དག་ལ། །ཚུལ་ཁྲིམས་ས་བོན་སྐྱེ་བ་མེད། །ཅེས་གསུངས་པའི་ཕྱིར།
གནས་པའི་བར་ཆད་ནི་རྒྱལ་པོས་བཀྲབས་པ་སྟེ། རྒྱལ་པོས་གཅེས་ཤིང་རྒྱལ་

པོའི་དབང་དུ་སོང་བ་དང་། །བུ་བུ་མོ་ཕ་མའི་དང་། །བུད་མེད་ཁྱོའི་དང་། །བྲན་རྗེའི་
དབང་དུ་སོང་བ་ལྟ་བུའི་བཞི་ཡོད་པ་ཡིན་ཏེ། དེ་དག་ལ་སྡོམ་པ་སྐྱེས་ཀྱང་ཡུན་རིང་
གནས་མ་ཐུབ་པར་འབབ་དགོས་པའི་ཕྱིར།ཁྱད་པར་དུ་འགྱུར་བའི་བར་ཆད་ཞེ་དྲུག་
སོགས་ཡོད་པ་ཡིན་ཏེ། ལུས་སྦོར་མི་བཟོད་པའི་ཞེ་བཞི་དང་སེམས་མྱ་ངན་སོགས་ཀྱིས་
གཟིར་བ་དང༌། ལུས་སེམས་གཉིས་ཀ་ནད་ཀྱིས་གཟིར་བ་སོགས་ཡོད་པའི་ཕྱིར། ཀརྨ་
ཤཱ་ཏམ་ལས། ལུས་ཀྱི་ནད་རྣམ་པ་འདི་ལྟ་བུ་འདི་དག་འབྱུང་བ་འདི་ལྟ་སྟེ། མཛེ་དང་།
འབྲས་དང་། ནས། རུས་པ་ལ་ཟུག་པ་སྟེ། ཞེས་གསུངས་པའི་ཕྱིར་དང༌། འདི་དག་ཡོད་
ན་དེའི་དབང་གིས་ཡོན་ཏན་གོང་མར་སྦྱོར་བའི་གེགས་བྱེད་པས་(༨༢བ)ཁྱད་པར་དུ་
འགྱུར་བའི་བར་ཆད་བྱེད་པའི་ཕྱིར། མཛེས་པའི་བར་ཆད་ལུས་ཀྱི་དབྱིབས་དང་ཁ་དོག་
གི་སྐྱོན་བརྒྱ་དང་སོ་བརྒྱད་དང་རིགས་ཀྱི་གསུམ་མམ་དྲུག་ཡོད་དེ། ལུང་གཞི་ལས་
བཤད་པའི་ལག་རྡུམ་ནས་གཏའ་གམ་བར་གྱི་ཉེར་བཞི་དང་། ཕྲན་ཚེགས་སོགས་ལས་
བྱུང་བའི་སྐྲ་སེར་ནས་ལུས་ཉམས་ཀྱི་བར་དོན་བཞི་དང༌། ལུང་ཞུ་བ་ལས་བྱུང་བའི་སེན་
གཅིག་ནས་ཕུང་ཀྲོལ་བའི་བར་ལྔ་བཅུ་སྟེ་བརྒྱ་དང་སོ་བརྒྱད་དང་། ཕྲན་ཚེགས་སོགས་
ལས་བཤད་པའི་རིགས་ཀྱིས་མི་མཛེས་པ་ལྷམ་མཁན་གདོལ་པ་གཡུང་པོ་གསུམ་མམ།
ཕྲེང་རྒྱུད་ལྟར་དྲུག་རྣམས་ཡོད་པའི་ཕྱིར། དང་པོ་གྲུབ་སྟེ། རྩ་བར། ལག་རྡུམ་དང་ནི་
རྐང་རྡུམ་དང་། ནས། ཡ་ཟ་མ་ལུག་གཏའ་གམ་དང་། །དེ་ལྟ་བུ་ཡི་མི་རྣམས་ནི། །དྲང་
སྲོང་ཆེན་པོས་དགག་པ་མཛད། །ཅེས་གསུངས་པའི་ཕྱིར། 
འདི་དག་ཕལ་ཆེར་མདོག་དབྱིབས་རིགས་སྐྱོན་གསུམ་ལས་དབྱིབས་ལ་སྐྱོན་
ཆགས་པ་ཡིན་ཏེ། །བཞིན་ངན་སོགས་དེ་ཡིན་པའི་ཕྱིར་ཏེ། །ཕྲེང་བརྒྱུད་ལས། །མདོག་
དང་དབྱིབས་ལ་སྐྱོན་ཆགས་དང༌། །མ་རུང་རིགས་ཏེ་རྣམ་པ་གསུམ། །འཁོར་གྱུར་ཀུན་

ནས་སྨོད་པའོ། །མདོག་སྐྱོན་དམར་སྐྱ་ལ་སོགས་ཏེ། །དབྱིབས་སྐྱོན་བཞིན་ངན་ལ་
སོགས་ཡིན། །ཞེས་གསུངས་པའི་ཕྱིར། ཕྲན་ཚེགས་སྐབས་སུ་གཞི་ལས་བཤད་པ་
སོགས་ཁུངས་བྱས་ཏེ། རྩ་བར། ལག་རྡུམ་ལ་སོགས་པ་མི་མཚོན་པ་ཡིན་ནོ། །ཞེས་
གསུངས་པའི་ཕྱིར་དང་། ཤཱ་ཏམ་ལས། རྐང་རྡུམ་ལ་སོགས་པ་མ་ཡིན་ནམ། ཞེས་པའི་
སོགས་སྒྲས་དེ་དག་བསྟན་པའི་ཕྱིར། རྩ་རྟགས་གཉིས་པ་ཕྲན་ཚེགས་སོགས་ལས་བྱུང་
བའི་སྐྲ་སེར་སོགས་དོན་བཞི་ཡོད་དེ། རྩ་བར། སྐྲ་སེར་དང་ནི་སྐྲ་སེར་སྐྱ། །ནས། དེ་
བཞིན་གྱོལ་པོ་ལུས་ཉམས་པའོ། །རྣམ་པ་དེ་ལྟ་བུ་དག་གི་དགག་པ་དེ་ཡང་རབ་ཏུ་
གཟུང་བར་བྱའོ། །ཞེས་གསུངས་པའི་ཕྱིར་དང་། ཀརྨ་ཤཱ་ཏམ་ལས། སྐྲ་སེར་ལ་སོགས་
པ་མ་ཡིན་ནམ། ཞེས་གསུངས་པས་དེ་དག་བསྟན་པའི་ཕྱིར་(༨༣ན)དང་། འདི་དག་གི་
སྐྲ་སེར་སོགས་དང་ཤ་མདོག་བཞི་ནི་མདོག་གམ་ཁ་དོག་གི་སྐྱོན་དང་། ལྷག་མ་དབྱིབས་
སྐྱོན་ཡིན་པའི་ཕྱིར་ཏེ། མེ་ཏོག་ཕྲེང་རྒྱུད་ལས། མདོག་སྐྱོན་དམར་སྐྱ་ལ་སོགས་ཏེ། །
དབྱིབས་སྐྱོན་བཞིན་ངན་ལ་སོགས་ཡིན། །བོང་བུ་ལ་སོགས་སྣ་དང་མགོ །སྐྲ་དང་རྣ་བ་
མེད་ཉིད་སྤངས། །སོགས་གསུངས་པའི་ཕྱིར། རྩ་རྟགས་གསུམ་པ་ཞུ་བ་ལས་བྱུང་བའི་
སེན་གཅིག་སོགས་ལྔ་བཅུ་ཡོད་དེ། རྩ་བར། སེན་མོ་གཅིག་པ་དང་། ལག་པ་འཇུས་ཏེ་
ལྟབས་པ་དང་། ནས། རྐུན་པོས་ནི་ཕུང་ཀྲོལ་པའོ། །ཞེས་གསུངས་པའི་ཕྱིར་དང་། ཀརྨ་
ཤཱ་ཏམ་ལས། སེན་མོ་གཅིག་པ་ལ་སོགས་པ་མ་ཡིན་ནམ། ཞེས་གསུངས་པས་དེ་དག་
བསྟན་པའི་ཕྱིར་དང་། འདི་དག་ལའང་དབྱིབས་དང་ཁ་དོག་གཉིས་ཀ་ཡོད་པ་རྟོགས་སླ།
རྩ་རྟགས་བཞི་པ་རིགས་སྐྱོན་གསུམ་མམ་དྲུག་སོགས་ཡོད་དེ། རྩ་བར། ལྷམ་
མཁན་དང་། གདོལ་པ་དང་། གཡུང་པོ་དང་དེ་ལྟ་བུ་དག་རབ་ཏུ་དབྱུང་བར་མི་བྱའོ། །
ཞེས་དང་། མེ་ཏོག་ཕྲེང་རྒྱུད་ལས། རིགས་ནི་གཤེད་མ་སྨིག་མ་མཁན། །གཡུང་པོ་ལ་

སོགས་རྣམ་པར་སྤངས། །ཤིང་རྟ་མཁན་ལ་སོགས་པ་དང་། །བསྟན་བཅོས་ལས་ནི་
གང་བཀག་པ། །དེ་བཞིན་གསལ་ཤིང་མཁན་སོགས་དང་། །ཆང་འཚོང་ལ་སོགས་གང་
ཡིན་པ། །ཞེས་གསུངས་པའི་ཕྱིར། འདི་དག་ཕལ་ཆེར་ལ་གླེང་གཞི་རེ་ཡོད་པ་གླེང་
འབུམ་དུ་ལྟོས།
དེ་དག་ལ་སྡོམ་པ་མི་སྐྱེ་བ་མིན་ཀྱང་རབ་བྱུང་བྱས་ན། བསྟན་པ་ལ་སྨོད་པའི་སྐྱོན་
འབྱུང་བས་མི་མཛེས་པས་ན་མཛེས་པའི་བར་ཆད་ཡིན་ཏེ། དེའི་རྒྱུ་མཚན་གྱིས་དེ་འདྲ་
ཡིན་ཀྱང་ཤེས་རབ་སོགས་དང་མཐུ་སོགས་ཡོད་ན་རབ་བྱུང་བྱས་ཀྱང་ཉེས་པ་མེད་པའི་
ཕྱིར་ཏེ། རྟགས་ཟུར་དང་པོ་གྲུབ་སྟེ། མེ་ཏོག་ཕྲེང་རྒྱུད་ལས། དེ་དག་དགེ་རྒྱུན་མེད་མིན་
ཞིང་། །ཐར་པའང་མི་འདོད་མ་ཡིན་མོད། །གཅིག་ཏུ་བསྟན་ལ་སྐྱེ་བོ་ཡིས། །ཐོས་ནས་
སྐྱོན་ཏུ་ལྟ་ཕྱིར་བཀག །(༨༣བ)ཅེས་གསུངས་པའི་ཕྱིར། རྟགས་ཟུར་གཉིས་པ་གྲུབ་སྟེ།
མེ་ཏོག་ཕྲེང་རྒྱུད་ལས། བསམ་པ་དང་རྗེས་ཀྱི་བསམ་ཤེས་ཤིང་། འདོན་ཤེས་ཡེ་ཤེས་ཐོབ་
པ་ཡི། །མཐུ་ཡིས་འཇིག་རྟེན་ཚིམ་བྱེད་ཕྱིར། །རབ་ཏུ་འབྱིན་ན་ཉེས་པ་མེད། །ཅེས་
གསུངས་པའི་ཕྱིར། འདི་དག་གི་ངོས་འཛིན་ཊཱིཀྐ་དང་རིན་ཆེན་ཕྲེང་བ་སོགས་སུ་བལྟས་
ལ་ཤེས་དགོས། འདིར་མང་དོགས་ནས་མ་སྤྲོས་སོ། །
སོ་ཐར་སྡོམ་པའི་མཐུན་རྐྱེན་ལྔ་བཤད་པ།
གཉིས་པ་མཐུན་རྐྱེན་ལྔ་ཡོད་དེ། །ཐུབ་བསྟན་བྱི་དོར་ལས། མཐུན་རྐྱེན་ལྔ་ནི་
ཡུལ་དང་། །རྒྱུ་དང་། རྟགས་དང་། བསམ་པ་དང་། ཆོ་ག་མཐུན་པའི་རྐྱེན་ནོ། །ཞེས་
གསུངས་པ་ལྟར་ཡིན་པའི་ཕྱིར། དང་པོ་སྐྱབས་འགྲོའི་ཡུལ་སངས་རྒྱས་ནི་སྟོན་པའི་སྐ་

གཟུགས་བཞུགས་ཤིང་། ཆོས་ནི་བསླབ་པ་ལ་ནན་ཏན་བྱེད་པ་དང་ལས་ཆོག་ཡོད་པ་
དང་། ལེན་པའི་ཡུལ་ནི་དགེ་ཚུལ་ལ་དགེ་འདུན་མི་དགོས་ཀྱང་ཉེས་མེད་ཕུན་ཚོགས་ཀྱི་
སྡོམ་པ་སྐྱེ་བ་ལ་ལས་སློབ་མཚན་ཉིད་དང་ལྡན་པ་དངོས་སུ་དགོས་ཏེ། སངས་རྒྱས་དང་
ཆོས་ཕྱག་སོགས་ཀྱི་ཡུལ་དུ་དགོས་པ་དང་། དགེ་ཚུལ་མན་ཆད་ཀྱི་སྡོམ་པ་གང་ཟག་
ལས་སྐྱེ་ཞིང་། དགེ་འདུན་ལས་མིན་པ་དང་། གཞན་གྱི་མཁན་པོ་དང་ལས་སློབ་དང་
གནས་ཀྱི་སློབ་དཔོན་ཏེ་མཁན་སོགས་གསུམ་བྱེད་པ་ལ་བསྙེན་པར་རྫོགས་ནས་ལོ་
བཅུ་ལོན་པ་དང་འདུལ་བ་ལ་མཁས་པ་གཉིས་ནི་འདའ་བར་མི་རུང་བའི་ཡན་ལག་
དང་། ཁ་སྐོང་གི་ཆོས་བཅུ་གསུམ་དང་ལྡན་པ་དང་། ལྔ་ཚན་ཉེར་གཅིག་གང་རུང་དང་
ལྡན་པ་དགོས་པའི་ཕྱིར། དང་པོ་གྲུབ་སྟེ། ཕྱག་འཚལ་བའི་ཡུལ་སངས་རྒྱས་སམ་སྟོན་
པ་མངོན་གྱུར་དགོས་པའི་ཕྱིར་ཏེ། ཀརྨ་ཤཱ་ཏམ་ལས། དགེ་ཚུལ་ཉིད་དུ་ཉེ་བར་བསྒྲུབ་
པར་བྱའོ། །འདི་ལྟར་ཉེ་བར་བསྒྲུབ་པར་བྱ་སྟེ། དང་པོ་སྟོན་པ་ལ་ཕྱག་འཚལ་དུ་གཞུག་
གོ །ཞེས་གསུངས་པའི་ཕྱིར། སངས་རྒྱས་མངོན་གྱུར་སྐུ་གཟུགས་ལ་འཇོག་པའི་ཕྱིར།
ཁྱད་པར་གཉིས་པ་གྲུབ་སྟེ། དགེ་སློང་ཕ་མ་དང་དགེ་སློབ་མ་གསུམ་གྱི་སྡོམ་པ་དགེ་
འདུན་(༨༤ན)ལས་སྐྱེ། ལྷག་མ་དགེ་ཚུལ་སོགས་གང་ཟག་ལས་སྐྱེ་བའི་ཕྱིར་ཏེ། མཛོད་
རང་འགྲེལ་ལས། སོ་སོ་ཐར་པའི་སྡོམ་པ་དགེ་འདུན་ནམ་གང་ཟག་ལས་ཏེ། དགེ་སློང་
དང་དགེ་སློང་མ་དང་དགེ་སློབ་མའི་སྡོམ་པ་རྣམས་ནི་དགེ་འདུན་ལས་སོ། །གཞན་དག་
ནི་གང་ཟག་ལས་སོ། །ཞེས་གསུངས་པའི་ཕྱིར། ཁྱད་པར་གསུམ་པ་གྲུབ་སྟེ། དེ་གཉིས་
མེད་ན། མཁན་སོགས་གསུམ་བྱ་མི་རུང་ལ་ལྔ་ཚན་ལྷག་མ་མེད་ཀྱང་རུང་བའི་ཕྱིར་ཏེ།
ཊཱིཀྐ་ལས། གང་ལ་ལོ་བཅུ་ལོན་པ་ཉིད་དང་། འདུལ་བ་ལ་གནས་པའི་དོན་ཉིད་གཉིས་
པོ་དེ་དག་ཡོད་པ་དེ་ནི་མཁན་པོ་ཉིད་ལ་སོགས་པ་གསུམ་པོ་དག་བྱ་སྟེ། འདི་ལྟར་དེ་ནི་

མཁན་པོ་ཉིད་ལ་སོགས་པ་དག་གི་གཙོ་བོའི་རྒྱུ་ཡིན་པའི་ཕྱིར་རོ། །སློབ་པ་ཉིད་ལ་
སོགས་པའི་ཡན་ལག་ལྷག་མ་ནི་བྱེ་བྲག་ཏུ་གྱུར་པ་ཉིད་ཡིན་ཏེ། དེ་མེད་ཀྱང་མཁན་པོ་
ཉིད་ལ་སོགས་པའི་རྒྱུར་རུང་བས། དེའི་ཕྱིར་ལོ་བཅུ་ལོན་པ་ཉིད་དང་འདུལ་བ་ལ་
གནས་པའི་དོན་ཉིད་བསླབ་པར་བྱ་བ་མ་ཡིན་པའི་ཡན་ལག་ཡིན་ནོ། །ཞེས་གསུངས་
པའི་ཕྱིར་དང་། ཐུབ་བསྟན་བྱི་དོར་ལས། དེས་ན་ཡན་ལག་གཉིས་པོ་དེ་མ་ཚང་ན་མཁན་
པོ་དང་གནས་ཀྱི་སློབ་དཔོན་བྱར་མི་རུང་ཞིང་། ཞེས་གསུངས་པའི་ཕྱིར། འདི་དག་གིས་
ཁྱབ་པ་བསྟན་པ་མ་ཡིན་གྱི་དགོས་ངེས་བསྟན་པས་ལྔ་ཚན་ཐ་མས་མ་ངེས་སྙམ་ན་ཁྱབ་
པར་བཟུང་བས་ནོངས་པ་ཡིན་པས་རང་ངོ་ཤེས་པར་གྱིས། ཁྱད་པར་བཞི་པ་གྲུབ་སྟེ།
ཁ་སྐོང་གི་ཆོས་བཅུ་གསུམ་གྱི་སྡོམ་ནི། འགྲེང་མིན་༡ཡུལ་མིན་༢འདུན་སོགས་ཕུལ་བ་
མིན༣། །ཕམ་པས་ཉམས་མིན་༤བསྙེན་པར་མ་རྫོགས་མིན༥། །མཚམས་མེད་མ་བྱས་༦
སྡིག་ལྟ་ཅན་མིན་༧དང་། །ས་གཞན་མ་ཡིན་༨ཐ་དད་གནས་པ་མིན༩། །འཁྲུལ་མིན་༡༠
དཀོན་མཆོག་གཞན་མིན་༡༡མཚམས་༡༢མཚན་མིན༡༣། །ཞེས་པ་བཅུ་གསུམ་དང་
ལྡན་པ་དགོས་པའི་ཕྱིར་ཏེ། འོག་ཏུ་རྒྱས་པར་བཤད། ཁྱད་པར་ལྔ་པ་གྲུབ་སྟེ། རྩ་བར།
འོག་ནས་འབྱུང་བ་དག་ལས་(༨༤བ)ལྷན་ཅིག་སྦྱར་བ་གང་དང་ཡང་མི་ལྡན་པས་ནི་མ་
ཡིན་ནོ། །ཞེས་གསུངས་པའི་ཕྱིར། 
༑ མཐུན་རྐྱེན་གཉིས་པ་རྒྱུད་མཐུན་པའི་རྐྱེན་ལ་གསུམ་མན་ཆད་དང་དགེ་ཚུལ་སློང་
གི་སྡོམ་པ་ཐོབ་ལ་ཕམ་བཞི་འཆབ་བཅས་ཀྱིས་མ་ཉམས་པ་སྐྱེ་ཙམ་ལ་དགོས་པ་དང་།
དགེ་བསྙེན་དང་རབ་བྱུང་ཕུན་ཚོགས་ལ་དགོས་པའི་ཕྱིར་ཏེ། ཐུབ་བསྟན་བྱི་དོར་ལས།
རྒྱུད་མཐུན་པའི་རྐྱེན་ནི་རྒྱུད་ཚོགས་སུ་མ་ཚང་བ་གང་ལེན་པའི་སྡོམ་པ་དེ་སྔར་ཐོབ་ལ་
ཉམས་པ་མ་ཡིན་པ་དང་། ཞེས་དང་། ལྷག་ཏུ། ལས་ཆོག་ཆེན་མོ་ལས། ནན་ཏན་དུ་

བཤད་པ་ལྟར་ཡིན་པའི་ཕྱིར་ཏེ། རྩ་བར། དུ་མ་མཁན་པོ་གཅིག་པ་གསུམ་མན་ཆད་
ཚིག་གཅིག་གིས་བསྙེན་པར་རྫོགས་པ་བྱར་རུང་ངོ་། །ཞེས་དང་། དེའི་ཊཱིཀྐ་ལས། གསུམ་
མན་ཆད་ཅེས་བྱ་བ་སྨོས་ཏེ། གསུམ་མན་ཆད་གཅིག་ཅར་བསྙེན་པར་རྫོགས་པར་བྱར་
རུང་གི་དེ་ལས་ལྷག་པ་ནི་མི་རུང་ངོ་ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར།
ཁྱབ་སྟེ། དེའི་རྒྱུ་མཚན། རྩ་བར། ཚོགས་ཀྱིས་ཚོགས་ལ་ལས་མི་ཆགས་སོ། །ཞེས་གསུངས་
པ་འདི་ཡིན་པའི་ཕྱིར་རོ། ། 
མཐུན་རྐྱེན་གསུམ་པ་རྟགས་མཐུན་པའི་རྐྱེན་ཡོད་དེ། ཁྱིམ་པའི་རྟགས་སྤངས་
ཤིང་དགེ་ཚུལ་གྱི་ཚེ་རབ་བྱུང་གི་ཆ་ལུགས་དང་ལྡན་པ་དགོས་ལ། བསྙེན་རྫོགས་ལ་ཡོ་
བྱད་དྲུག་གི་དང་པོ་བཞི་བྱིན་རླབས་དང་ལྷག་མ་གཏད་པ་དང་གྱོན་སོགས་ཚུལ་བཞིན་
དགོས་པའི་ཕྱིར་ཏེ། ཐུབ་བསྟན་བྱི་དོར་ལས། རྟགས་མཐུན་པའི་རྐྱེན་ཁྱིམ་པའི་རྟགས་
དང་ཆ་ལུགས་སྤངས་ཤིང་དགེ་ཚུལ་གྱི་ཚེ་རབ་བྱུང་གི་རྟགས་དང་ཆ་ལུགས་དང་ལྡན་པ་
དང་། དགེ་སློང་གི་ཚེ་ཆོས་གསུམ་ཀ་ལྷུང་བཟེད་དང་བཅས་པ་བྱིན་གྱིས་བརླབས་ཏེ།
ཚུལ་བཞིན་དུ་བསྐོན་པ་སོགས་དང་ཁྲུས་བྱས་པ་དང་ལྡན་པ་དང་། ཞེས་གསུངས་པའི་
ཕྱིར་དང་། རྩ་བར། གོས་ངུར་སྨྲིག་སོགས་སོ། །ཆ་ལུགས་མཉམ་པ་ངེས་པར་དགོས་
པའི་ཕྱིར་ཏེ། བཤད་ཟིན་ཏོ། ། 
མཐུན་རྐྱེན་བཞི་པ་བསམ་པ་མཐུན་(༨༥ན)པའི་རྐྱེན་ཁྱད་ལྔ་ལྡན་དགོས་ཏེ། སེམས་
རང་བཞིན་དུ་གནས་པ་དང་། སྙིང་ནས་སྡོམ་པ་དེ་ཐོབ་པར་འདོད་པ་དང་། ཐོབ་དུས་
ཙམ་ཡང་མི་ཤེས་པའི་གླེན་པ་མ་ཡིན་པ་དང་། ངེས་པ་ལྔ་དང་བྲལ་བ་དང༌། ངེས་འབྱུང་
གི་བསམ་པས་ཟིན་པ་ལྔ་དགོས་པའི་ཕྱིར་ཏེ། འདི་དག་མཛོད་དང་འདུལ་བའི་དགོངས་
པ་དྲི་མེད་ཡིན་པར་བཤད་ཟིན་པའི་ཕྱིར་ཏེ། ཐུབ་བསྟན་བྱི་དོར་ལས། བསམ་པ་མཐུན་

པའི་རྐྱེན་ནི་སོགས་གསུངས་པའི་ཕྱིར། ཁྱད་པར་དང་པོ་གྲུབ་སྟེ། སྨྱོས་པ་སོགས་
སེམས་འཁྲུག་པ་ལ་ལས་མི་ཆགས་པར་མདོ་རྩ་འགྲེལ་བམ་པོ་ལྔ་བཅུ་པ་སོགས་ཀྱིས་
ཡང་ཡང་བཤད་པའི་ཕྱིར། ཁྱད་པར་གཉིས་པ་གྲུབ་སྟེ། ཐོབ་འདོད་མེད་པར་བཞད་
གད་དང་གཞན་གྱིས་དབང་མེད་དུ་བླངས་ཀྱང་སྡོམ་པ་མི་ཆགས་པའི་ཕྱིར་ཏེ། རྩ་བར།
བཞད་གད་ཀྱི་དངོས་པོ་ནི་ཅིར་ཡང་མི་འགྱུར་རོ། །ཞེས་གསུངས་པའི་ཕྱིར། ཁྱད་པར་
གསུམ་པ་གྲུབ་སྟེ། ལུང་ཞུ་བ་ལས། གང་ཟག་གསུམ་ནི་བསྙེན་པར་མ་རྫོགས་པ་ཞེས་
བྱ་སྟེ། གསུམ་པ་གང་ཞེ་ན། བདག་གི་མིང་མ་བརྗོད་པ་དང་། མཁན་པོའི་མིང་མ་
བརྗོད་པ་དང་། སྡོམ་པ་ཐོབ་པའི་དུས་མི་ཤེས་པའོ། །ཞེས་གསུངས་པའི་ཕྱིར། ཁ་ཅིག་
འདི་ལ་འཁྲུལ་ནས་སྡོམ་པ་ཐོབ་མ་ཐག་གི་དུས་མི་ཤེས་ན་སྡོམ་པ་མི་སྐྱེ་བར་འདོད་པ་
ཤིན་ཏུ་མི་འཐད་པར་ཐལ། དུས་གོ་བརྗོད་དུས་གོ་བས་ཀྱང་ཆོག་པའི་ཕྱིར་ཏེ། དེ་མི་
ཆོག་ན་དུས་གོ་དོན་མེད་དུ་འགྱུར་བའི་ཕྱིར་དང་། དེ་དུས་གཉིད་ལོག་པ་དང་སྙོམས་
པར་འཇུག་པ་ལ་ཡང་སྐྱེ་བར་བཤད་པའི་ཕྱིར་དང་། ཕྲ་བའི་མི་རྟག་པ་སོ་སྐྱེ་བླུན་པོས་
རྟོགས་དཀའ་བའི་ཕྱིར་དང་། ལེན་འདོད་སོགས་དངོས་རྒྱུའི་ཚོགས་པ་ཚང་ན་འབྲས་བུ་
སྐྱེ་བའི་གེགས་མི་སྲིད་པས་ཁྱབ་པའི་ཕྱིར་ཏེ། དཔལ་ལྡན་ཆོས་ཀྱི་གྲགས་པས། མ་ཚང་
མེད་རྒྱུ་དེ་ལ་ནི། །འབྲས་བུ་གང་གིས་འགོག་པར་བྱེད། །ཅེས་གསུངས་པའི་ཕྱིར། ཁྱད་
པར་བཞི་པ་(༨༥བ)གྲུབ་སྟེ། སེམས་ཅན་ངེས་པ་དང་། ཡན་ལག་ངེས་པ་དང་། ཡུལ་
ངེས་པ་དང་། དུས་ངེས་པ་དང་། ཚེ་འམ་གནས་སྐབས་ངེས་པ་སྟེ་ལྔ་དང་བྲལ་དགོས་
པའི་ཕྱིར། དེར་ཐལ། གཉེན་ལ་སྤོང་ལ་དགྲ་ལ་མི་སྤོང་སྙམ་པ་ལྟ་བུ་སེམས་ཅན་དང་།
ཡན་ལག་རགས་པ་བསྲུང་ལ་ཆུང་ངུ་མི་ཐུབ་སྙམ་པ་ལྟ་བུ་ཡན་ལག་ངེས་པ་དང་། ཡུལ་
འདིར་སྤོང་ལ་ཡུལ་གཞན་དུ་མི་སྤོང་སྙམ་པ་ལྟ་བུ་ཡུལ་ངེས་པ་དང་། ལོ་ཟླ་འདི་ཙམ་ལ་

བསྲུང་ལ་དེ་ལས་མི་སྲུང་སྙམ་པ་ལྟ་བུ་དུས་ངེས་པ་དང་། འཐབ་དུས་མིན་པ་ལ་སྲུང་
སྙམ་པ་ནི་ཚེ་འམ་གནས་སྐབས་ངེས་པ་སྟེ་ལྔ་པོ་སྤང་དགོས་པའི་ཕྱིར་དང་། ཟུར་དང་པོ་
གྲུབ་སྟེ། མཛོད་རང་འགྲེལ་ལས། སེམས་ཅན་ཆེ་གེ་མོ་ཞིག་ལས་སྤོང་ངོ་ཞེས་བྱ་བ་ནི་
སེམས་ཅན་ངེས་པའོ། །ཡན་ལག་ཆེ་གེ་མོ་ཞིག་ལས་ཞེས་བྱ་བ་ནི་ཡན་ལག་ངེས་
པའོ། །ཡུལ་ཆེ་གེ་མོ་ཞིག་ཏུ་ཞེས་བྱ་བ་ནི་ཡུལ་ངེས་པའོ། །ཟླ་བའི་བར་དུ་ཞེས་བྱ་བ་ནི་
དུས་ངེས་པའོ། །འཐབ་མོ་མ་གཏོགས་སོ་ཞེས་བྱ་བ་ནི་ཚེ་ངེས་པ་སྟེ་དེ་ལྟར་མནོས་ན་
ལེགས་པར་སྤྱད་པ་ཙམ་དུ་ནི་འགྱུར་རོ། །ཞེས་གསུངས་པའི་ཕྱིར། ཁྱབ་སྟེ། ངེས་པ་ལྔ་
ལྟར་བླངས་ན་ལེགས་སྤྱད་ཙམ་སོ་ཐར་སྡོམ་པ་མི་སྐྱེ་བར་བཤད་པའི་ཕྱིར། ཟུར་གཉིས་
པ་གྲུབ་སྟེ། མཛོད་རང་འགྲེལ་ལས། ངེས་པ་ལྔ་པོ་སེམས་ཅན་དང་ཡན་ལག་དང་ཡུལ་
དང་དུས་དང་ཚེ་ངེས་པ་མི་བྱེད་ན་སོ་སོར་ཐར་པའི་སྡོམ་པ་འཐོབ་སྟེ། ཞེས་གསུངས་
པའི་ཕྱིར། ཁྱད་པར་ལྔ་པ་གྲུབ་སྟེ། སྒོམ་བྱུང་གི་ངེས་འབྱུང་མ་བྱུང་ཡང་བརྡའ་སྤྲད་པ་
ལྟར་ཐོས་བྱུང་ཡན་ཆད་ཀྱི་ངེས་འབྱུང་གི་བསམ་པ་བརྟན་པོ་སྟེ་ཤུགས་དྲག་མེད་ན་མི་སྐྱེ་
བའི་ཕྱིར་ཏེ། ཊཱིཀྐ་ལས། མྱ་ངན་འདས་པའི་བསམ་པ་བརྟན་པོ་མེད་པར་སྡོམ་པ་མི་སྐྱེ་
བས། ཞེས་དང་། རང་གི་རྣམ་བཤད་ལས། མྱ་ངན་ལས་འདས་པའི་བསམ་པ་བརྟན་པོ་
མེད་པར་སྡོམ་པ་སྐྱེ་བ་ནི་མ་ཡིན་ཏེ། ཞེས་དང་། གཞི་འགྲེལ་ལས་ཀྱང་། ཐར་པའི་བསམ་
པ་པ་མེད་པར་སྡོམ་(༨༦ན)པ་མི་སྐྱེའོ་ཞེས་དང༌། དྲི་བ་རྒྱ་ཆེར་འགྲེལ་ལས་ཀྱང་། མྱ་
ངན་ལས་འདས་པའི་བསམ་པ་བརྟན་པོ་མེད་པར་སྡོམ་པ་སྐྱེ་བ་མེད་དོ་ཞེས་དང་། ཕྲན་
ཚེགས་འགྲེལ་པ་ལས་ཀྱང་། ཐར་པའི་བསམ་པའི་སྒོ་ནས་སྡོམ་པ་ཐོབ་པ་ཡིན་ལ། ཐར་
པའི་བསམ་པ་མེད་པར་སྡོམ་པ་མི་འཐོབ་བོ། །ཞེས་གསུངས་པའི་ཕྱིར། 
འདི་དག་ལ་ངེས་འབྱུང་གི་བསམ་པ་བརྟན་པོ་ཞེས་པ་ཤུགས་དྲག་ལ་མི་བྱེད་པར་

བྱང་འགའ་ཞིག་རྡོར་སྒོམ་བྱུང་ཟེར་བ་དང་ལ་དེ་དང་རང་གཞན་ལས་ལུང་རིགས་དེ་བརྟན་པོ་མེད་ན་
མི་སྐྱེ་ཟེར། ཁ་མཚོ་ཅིག །དེ་བཀག་ནས་ཀུན་དགའ་བོའི་ཚ་བོ་སོགས་དཔེར་བྱེད། སྔ་
གཞན་དག་རྟོག་ཅི་དཔྱོད་ཙམ་ཡང་མི་བྱེད་དོ། །དང་པོ་མི་འཐད་དེ། སོ་ཐར་གྱི་ཚུལ་
ཁྲིམས་ཀྱི་སྡོམ་པ་ཐོབ་ནས་དེ་རྗེས་སུ་ཐོས་བསམ་གྱིས་སྒོམ་པ་ལ་སྦྱོར་དགོས་མང་པོ་
ཡོད་པའི་ཕྱིར་ཏེ། མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་
རབ་ཏུ་སྦྱོར། །ཞེས་གསུངས་པའི་ཕྱིར་དང་། ཞི་གནས་མ་ཐོབ་པར་སྒོམ་བྱུང་མི་འོངས་
པར་ལམ་རིམ་དང་མངོན་པ་གཉིས་སོགས་ཀྱི་དགོངས་པ་ཡིན་པའི་ཕྱིར། རྟགས་སླ།
གཉིས་པ་ཡང་ཤིན་ཏུ་མི་འཐད་པར་ཐལ། ངེས་འབྱུང་གི་བློ་བརྟན་པོ་མ་སྐྱེས་པའི་དགེ་
སློང་རྣམ་དག་ཡོད་པའི་ཕྱིར། དེར་ཐལ། གླེང་གཞི་ལྟར་བུ་དང་ཆུང་མ་དང་རྒྱལ་སྲིད་
ཀྱི་ཆེད་དུ་སྡོམ་པ་གཏོང་བའི་དགེ་སློང་ཡོད་པའི་ཕྱིར། ཁྱབ་སྟེ། དེ་ལྟར་བྱེད་པ་དེ་ཐར་
བློ་མི་བརྟན་པའི་རྟགས་མཚན་ཡིན་པའི་ཕྱིར་དང་། མ་ངེས་པའི་རིགས་ཅན་ཕྱིའི་རྐྱེན་
གྱིས་ཐེག་ཆེན་ལམ་དུ་ཞུགས་པའི་སེམས་བསྐྱེད་ཀྱང་མི་བརྟན་པར་བྱང་ས་དང་ལམ་
རིམ་སོགས་ལས་བཤད་པའི་ཕྱིར། དེ་སྒོམ་ནས་མྱོང་བ་ཐོན་ཀྱང་དེ་མི་བརྟན་པ་ཡོད་དོ། །
གསུམ་པ་ལ་སྣང་ཚོད་ལྟར་ན་དོགས་གཞི་ཆེ་ཡང་ཅུང་ཟད་མི་འཐད་པར་ཐལ།
ཐེག་(༨༦བ)པ་གོང་འོག་གི་ཁྱད་པར་མ་ཕྱེ་བ་དང་སྣང་ཚོད་དང་གནས་ཚོད་ཀྱི་ཁྱད་པར་
མ་ཕྱེ་བས་དཔྱད་པ་མ་ཚང་ཞིང་མི་དག་པའི་ཕྱིར། རིན་ཆེན་ཕྲེང་བ་ལྟར་ན་ཡང་རྟོགས་
སླ་མོད། །ལུང་གི་སྒྲས་ཟིན་ལྟར་ན་ཀུན་དགའ་བོའི་ཚ་བོ་གཉིས་ཀྱི་རྒྱུད་ལ་དང་པོ་ངེས་
འབྱུང་བཅོས་མིན་མེད་ལ་སྡོམ་ལྡན་ཡིན་པར་ཐལ། དང་པོ་སྡོམ་ལྡན་ཡིན་པ་གང་ཞིག །
སླར་ངེས་འབྱུང་གི་བསམ་པ་སྐྱེས་པའི་ཕྱིར། དང་པོ་གྲུབ་སྟེ། རང་རང་གི་གསོ་སྦྱོང་དང་
ལས་བྱེད་པ་སངས་རྒྱས་ཀྱིས་མ་བཀག་པའི་ཕྱིར། ཁྱབ་སྟེ། སྡོམ་པ་མེད་ན་དེ་ལྟར་མི་

གནང་བར་གླེང་གཞིས་འགྲུབ་པའི་ཕྱིར། གཉིས་པ་གྲུབ་སྟེ། ལམ་རིམ་ལས། ངན་
འགྲོའི་སྡུག་བསྔལ་བཤད་པའི་སྐབས་སུ་དེ་གཉིས་ཀྱི་རྒྱུད་ལ་སྐྱེས་བུ་ཆུང་འབྲིང་གི་
བསམ་པ་རིམ་གྱིས་སྐྱེས་པར་ཤིན་ཏུ་གསལ་ཞེས་བཤད་པའི་ཕྱིར། 
ོ་བྱས་པ་ལ་ཁོ་ན་རེ། འོ་ན་མཛོད་ལས། མྱུར་བ་སྲིད་པ་གསུམ་གྱིས་ཐར། །ཞེས་
གསུངས་པ་མི་འཐད་པར་ཐལ། འདོད་པའི་ཕྱིར་ན་མ་ཁྱབ་སྟེ། སྤྱིར་བཏང་དང་དམིགས་
བསལ་གྱིས་གང་ཟག་དབང་པོ་རྣོ་རྟུལ་རེ་གཉིས་མི་འདྲ་བའི་ཁྱད་པར་མེད་པར་ཐལ་བ་
དང་། མདོ་ལས། ཉན་ཐོས་རྣམས་ཀྱི་རྣམ་གྲོལ་སྒྲ་ཕྱིར་འགྲོ །ཞེས་གསུངས་པ་འདིས་
ཉན་ཐོས་སྲིད་པ་ཐ་མ་པའི་ཚེ་ཡང་ཉན་ཐོས་ཀྱི་ཐར་པ་ཐོབ་པ་དགེ་བའི་བཤེས་ལ་རག་
ལས་པར་མ་བསྟན་པར་ཐལ་བ་དང་། མངོན་རྟོགས་རྒྱན་ལས། དངོས་པོ་ལྡན་དང་མི་
ལྡན་དང་། །ཞེས་པས་ཐེག་ཆེན་འཕགས་ལམ་རྒྱུན་མི་འཆད་དང་། ཉན་ཐོས་ཀྱི་འཕགས་
ལམ་སྐབས་སུ་རྒྱུན་མི་འཆད་མི་འོང་བར་བཤད་པ་མ་ཡིན་པར་ཐལ་བ་དང་། ཉན་རང་
གཉིས་ལ་ཁྱད་མེད་པར་ཐལ་བ་དང༌། སྤྱིར་དུད་འགྲོ་དེས་ཆོས་དེ་མ་རྟོགས་ཀྱང་སངས་
རྒྱས་ཀྱི་བྱིན་རླབས་ཀྱིས་མདོ་དང་གཟུངས་དུ་མ་བཤད་པར་གསུངས་པ་མི་འཐད་
པར་ཐལ། སྤྱིར་བཏང་བཞིན་ཀུན་ལ་ཁྱབ་པ་དེའི་ཕྱིར་སོགས་དུ་མ་སྤྲོ་སླའོ། །
`བཞི་པ་ཡང་ཤིན་(༨༧ན)ཏུ་ཐ་ཆད་ཡིན་པར་ཐལ། གནང་བཀག་རགས་པར་དོགས་
པ་ཙམ་ཡང་མ་ཤར་བཞིན་དུ་ཡི་གེ་རྩོམ་ཁུལ་བྱས་པའི་ཕྱིར་རོ། །འདི་དག་ལ་ལུང་
རིགས་མ་སྤྲོས་མང་དོགས་སོ། །ངེས་འབྱུང་གི་བསམ་པ་ཤུགས་དྲག་མངོན་དུ་མ་བྱས་
པར་སེམས་གཞན་གྱིས་བླང་ན་སོ་ཐར་གྱི་སྡོམ་པ་མི་སྐྱེ་བ་ཡིན་ཏེ། འཇིགས་སྐྱོབ་དང་
ལེགས་སྨོན་གྱི་ཚུལ་ཁྲིམས་གང་རུང་དུ་འགྱུར་བའི་ཕྱིར་ཏེ་མཛོད་རང་འགྲེལ་ལས།
འཇིགས་པའི་ཚུལ་ཁྲིམས་ནི་འཚོ་བ་མེད་པ་དང་ཚིགས་སུ་བཅད་པ་མེད་པ་དང་ཆད་པ་

དང་ངན་འགྲོས་འཇིགས་ནས་སྲུང་བ་གང་ཡིན་པའོ། །ལེགས་སུ་སྨོན་པའི་ཚུལ་ཁྲིམས་
ནི་སྲིད་པ་དང་ལོངས་སྤྱོད་དང་བཀུར་སྟི་ལ་ཆགས་ནས་སྲུང་བ་གང་ཡིན་པའོ། །ཞེས་
དང་། ཡང་དེ་ཉིད་ལས། ཅི་ཕྱི་རོལ་པ་དག་ལ་ཡང་དག་པར་བླང་བ་ལས་བྱུང་བའི་ཚུལ་
ཁྲིམས་ཡོད་དམ། ཞེ་ན་ཡོད་མོད་ཀྱི་སོ་སོར་ཐར་པའི་སྡོམ་པ་ནི་མ་ཡིན་ནོ། །ཅིའི་ཕྱིར་
ཞེ་ན། དེ་ནི་སྲིད་པ་ལ་བརྟེན་པའི་ཕྱིར། ཞེས་གསུངས་པའི་ཕྱིར། 
མཐུན་རྐྱེན་ལྔ་པ་ཆོ་ག་ཕུན་སུམ་ཚོགས་པའི་སྦྱོར་དངོས་རྗེས་གསུམ་གྱི་སྦྱོར་བ་
བཤད་ཟིན་པས། དངོས་གཞིའི་ཆོ་ག་སྐྱབས་འགྲོ་རྩོམ་བྱེད་དུ་བྱས་ནས་དགེ་ཚུལ་དུ་
ཁས་ལེན་པའི་ཚིག་ལན་གསུམ་བརྗོད་པ་དང་མཇུག་ཐབས་ལེགས་བརྗོད་པར་བྱེད་པ་
ཡིན་ཏེ། རྩ་བར། སྐྱབས་སུ་འགྲོ་བར་ཁས་བླང་པའི་ཚིག་རྩོམ་པ་དང་དགེ་ཚུལ་ཉིད་དུ་
ཁས་བླང་པའི་ཚིག་བྱའོ། །ཞེས་གསུངས་པའི་ཕྱིར། སྡོམ་པ་སྐྱེ་དུས་ཡོད་དེ། ཆོ་གའི་
སྐྱབས་བརྗོད། །བདག་བརྗོད། གཞན་བརྗོད་གསུམ་ལས། སྐྱབས་འགྲོ་དང་པོ་དང༌།
བདག་མིང་འདི་ཞེས་བགྱི་བ་དགེ་ཚུལ་དུ་ཞེས་པ་གཉིས་པ་དང་། བཙུན་པས་བཟུང་དུ་
གསོལ་ཞེས་པ་གསུམ་པ་ཡིན་པས་གཞན་བརྗོད་ལན་གསུམ་གྱི་ཐ་མའི་སྔོན་དགེ་ཚུལ་
དུ་ཞེས་པ་བརྗོད་པ་དང་སྐྱེ་བའི་ཕྱིར་ཏེ། རྩ་བར། གཞན་བརྗོད་པའི་(༨༧བ)དུས་ན་
དགེ་ཚུལ་ཉིད་བཞི། ཞེས་དང་། ཊཱིཀྐ་ལས་ཀྱང་། དུས་དེ་ཡང་གང་ཡིན་པར་ཤེས་པར་
བྱ་ཞེ་ན། བདག་ཇི་སྲིད་འཚོའི་བར་དུ་ཞེས་བྱ་བའི་འོག་ཏུ་སློབ་དཔོན་གྱི་ཞེས་བྱ་བའི་
སྒྲ་བརྗོད་པའི་གོང་དུ་ཞེས་བྱ་བའི་ཐ་ཚིག་སྟེ། ཞེས་གསུངས་པའི་ཕྱིར།
གསུམ་པ་མཇུག་ཆོག་ཡོད་དེ། བསྙེན་བཀུར་གྱི་གནས་དང་གནས་མ་ཡིན་པ་
ཤེས་པའི་ཆེད་དུ་དུས་གོ་བརྗོད་པ་དང་། བསླབ་པ་མི་ཉམས་པའི་ཆེད་དུ་བསླབ་པ་བརྗོད་
ཅིང་ཐབས་ལེགས་བྱེད་པ་ཡིན་པའི་ཕྱིར། རྟགས་གྲུབ་སྟེ། ཤཱ་ཏམ་ལས། དེའི་འོག་ཏུ་

སློབ་དཔོན་མ་ཡིན་པ་དགེ་སློང་གཞན་གང་ཡང་རུང་བ་ཞིག་གིས་གྲིབ་ཚོད་གཞལ་
བར་བྱ་ཞིང་སྐྱེས་བུ་དང་རྩ་བ་དང་ཉིན་མཚན་གྱི་ཆ་དང་དུས་ཚོད་ཀྱང་བརྗོད་པར་
བྱའོ། །དེའོ་འོག་ཏུ་བསླབ་པ་བརྗོད་པ་ཁས་བླངས་པའི་ཚུལ་གྱིས་བྱའོ། །ཞེས་གསུངས་
པའི་ཕྱིར།
སྨྲས་པ། ལེགས་སྨོན་ཁྱུང་སྔོན་སྐྱེས་ཀྱིས་ཉེར་དྲངས་པའི། །ནོར་བདུན་ཤིང་རྟའི་
སྟེང་འགྱིང་ཤྲ་མ་ཎའི། །ཚུལ་ཁྲིམས་ཉིན་བྱེད་བགྲོད་པ་མ་རྫོགས་ཀྱང༌། །སྲིད་མུན་
མཐར་བསྐྲད་ངེས་འབྱུང་ཚུལ་ཀུན་བཞད། །ཉིན་རེའི་ལྟོ་དང་ཚེ་རེའི་ལོངས་སྤྱོད་ཙམ། །
རྙེད་ལ་གཏན་དོན་གྲུབ་སྙམ་བླུན་པོ་ལ། །བསམ་ཚེ་གཏན་གྱི་བདེ་བ་སྒྲུབ་བྱེད་མཆོག །
སོ་ཐར་སྡོམ་པ་སྲོག་བཞིན་མི་འབད་སུ། །མ་སྨད་ཚུལ་ཁྲིམས་རྣམ་སད་བ་གམ་གནས། །
ཐོས་བསམ་རྒྱན་རྣམས་སྒོམ་པའི་ལུས་མཛེས་པ། །མང་ཐོས་སྤྱན་དང་ལེགས་བྱས་ཐོར་
ཅོག་གིས། །དུས་གསུམ་རྒྱལ་རྣམས་ཐུགས་ཀྱང་བཟུང་མིན་ནམ། །ཞེས་པ་བར་སྐབས་
ཀྱི་ཚིགས་སུ་བཅད་པའོ། ། 
ཞར་ལ་མཁན་སློབ་སོགས་བླ་མའི་རྣམ་བཞག་བཤད་པ།
 བཞི་པ་ཞར་ལ་མཁན་སློབ་སོགས་བླ་མའི་རྣམ་གཞག་བཤད་ཚུལ་ཡོད་དེ། བླ་མའི་
མཚན་ཉིད་དང་། དབྱེ་བ་དང་། གྱུར་དུས་དང༌། དེ་དག་གི་མཚན་ནས་སྨོས་ཚུལ་བཞི་
ཡོད་པའི་ཕྱིར། དང་པོ་ནི། ཚུལ་ཁྲིམས་དང་ལྡན་པ། འདུལ་བའི་ཆོ་ག་ཤེས་(༨༨ན)པ།
སྙིང་བརྩེ་བ། འཁོར་དག་པ། ཆོས་དང་ཟང་ཟིང་གིས་ཕན་འདོགས། དུས་སུ་འདོམས་
པ་སྟེ། ཁྱད་པར་དྲུག་ལྡན་ཞིག་གཞུང་གི་དངོས་བསྟན་གྱི་མཁན་སློབ་གནས་ཀྱི་སློབ་

དཔོན་དུ་འོས་པའི་མཚན་ཉིད་ཡིན་ཏེ། ཚུལ་ཁྲིམས་མི་ལྡན་ན་སླར་རོ་ལངས་བཞིན་
གནོད། དེ་ཡིན་ཀྱང་ཆོ་ག་མི་ཤེས་ན་ཉོན་མོངས་ཀྱིས་ཅི་ལུང་སྟོན། སྙིང་རྗེ་མེད་ན་སེང་
གེ་ལྟར་ཅི་ཕན།འཁོར་མ་དག་པའམ་ངན་ན་ཙན་དན་དུག་སྦྲུལ་གྱིས་དཀྲིས་པ་ལྟར་
འཇིགས་པ་ཆེ།ཆོས་ཟས་ཀྱིས་ཕན་མི་འདོགས་ན་ཤིང་སྐམ་ལྟ་བུ་འབྲས་བུ་མེད། དུས་
སུ་མི་སྟོན་ན་ཕན་འདོགས་དཀའ་ལ་མཚན་ཉིད་དྲུག་དང་ལྡན་ན་ཆུའི་ནང་གི་པདྨ་
བཞིན་དགེ་བ་འཕེལ་བའི་ཕྱིར་ཏེ། སུམ་བརྒྱ་པ་ལས། ཚུལ་ཁྲིམས་༡ལྡན་དང་འདུལ་
བའི་ཆོ་ག་༢ཤེས་ནད་པ་༣སྙིང་བརྩེ་འཁོར་ནི་དག་༤པ་དང་། །ཆོས་དང་ཟང་ཟིང་
ཕན་༥འདོགས་ལ་བརྩོན་པ། །དུས་སུ་༦འདོམས་པ་དེ་ལྟར་བླ་མར་བསྔགས། །ཞེས་པ་
རྩ་འགྲེལ་གྱིས་དེ་ལྟར་བཤད་པའི་ཕྱིར། འདི་གནས་ཀྱི་སློབ་དཔོན་འོས་པའི་མཚན་
ཉིད་ཡིན་པས་ཐམས་ཅད་གཅིག་མ་བྱེད། ཚུལ་ཁྲིམས་དང་ལྡན་ཞིང་དེའི་ཆོ་ག་འམ་
ཆོས་དེ་ཤེས་པའི་དགེ་སློང་ཞིག་སྐབས་འདིའི་བླ་མའི་མཚན་ཉིད། གཉིས་པ་ནི། རྩ་
བར། དེ་ནི་སློབ་དཔོན་ཡིན་ནོ་ཞེས་པའི་དངོས་བསྟན་གྱི་གཙོ་བོ་དགེ་ཚུལ་གྱི་ལས་
སློབ་ཡིན་ཀྱང་། དེར་མ་ཟད་དོན་གྲུབ་ན་གྱུར་པ་ཉིད་དོ་ཡན་ཆད་ཀྱི་བླ་མ་ལ་ལྔ་ཡོད་
དེ། མཁན་པོ་གཉིས་དང་སློབ་དཔོན་ལྔ་ཡོད་པའི་ཕྱིར་ཏེ། ལུང་གཞི་ལས། མཁན་པོ་
ནི་གཉིས་སོ། །སློབ་དཔོན་ནི་ལྔའོ། །ཞེས་གསུངས་པའི་ཕྱིར། །འདིའི་མཁན་པོ་གཉིས་
ཡོད་དེ། ལུང་གཞི་ལས། མཁན་པོ་གཉིས་གང་ཞེ་ན། རབ་ཏུ་འབྱིན་པར་བྱེད་པ་གང་
ཡིན་པ་དང་། བསྙེན་པར་རྫོགས་པར་བྱེད་པ་གང་ཡིན་པའོ། །ཞེས་གསུངས་པའི་ཕྱིར།
འདིའི་དངོས་བསྟན་གྱི་སློབ་དཔོན་ལ་ལྔར་འཇོག་(༨༨བ)པའི་རྒྱུ་མཚན་ཡོད་དེ། ཕའི་
བསྙེན་རྫོགས་དར་ཆོག་ཉེས་མེད་ཕུན་ཚོགས་ཀྱི་ཚིགས་སྔ་ཕྱིའི་དབང་དུ་བྱས་པའི་ཕྱིར།
དེར་ཐལ། ཕའི་ཚིགས་སྔ་མ་དགེ་ཚུལ་བསྒྲུབ་པའི་དགེ་ཚུལ་གྱི་སློབ་དཔོན་དང་ཚིགས་

ཕྱི་མའི་བསྙེན་རྫོགས་ཀྱི་བར་ཆད་ལྐོག་ཏུ་དྲི་བའི་གསང་སྟོན་དང་དགེ་འདུན་གྱི་དབུས་
སུ་གསོལ་བཞིའི་ལས་བྱེད་པའི་ལས་སློབ་དང་། སྡོམ་པ་མ་ཉམས་པར་གདམས་པའི་
གནས་ཀྱི་སློབ་དཔོན་དང་། ཆོས་མི་ཤེས་པ་སློབ་པར་བྱེད་པའི་ཀློག་པའི་སློབ་དཔོན་
དང་ལྔར་བཞག་པའི་ཕྱིར་ཏེ། ལུང་གཞི་ལས། སློབ་དཔོན་ལྔ་གང་ཞེ་ན། དགེ་ཚུལ་གྱི་
སློབ་དཔོན་དང༌། གསང་སྟེ་སྟོན་པ་དང༌། ལས་བྱེད་པ་དང་། གནས་སྦྱིན་པའི་སློབ་དཔོན་
དང་། ཀློག་པའི་སློབ་དཔོན་དང་། ཞེས་གསུངས་པའི་ཕྱིར། དེས་ན་འདིའི་མཁན་སློབ་
རྟེན་དང་གསུམ་གཙོ་བོ་ཆེ་བའི་ཕྱིར་ཏེ། རྩ་བར། དེ་ནི་སློབ་དཔོན་ཡིན་ནོ། །གསང་སྟེ་
སྟོན་པ་དང་། ལས་བྱེད་པ་དང་། གནས་སྦྱིན་པ་དང་། ཀློག་པ་ཡང་ངོ་། །ཞེས་གསུངས་
པའི་ཕྱིར། འདུལ་བ་ནས་བཤད་པའི་མཁན་སློབ་འདི་བདུན་དུ་མ་ངེས་ཏེ། མཁན་པོ་
གསུམ་དང་སློབ་དཔོན་བརྒྱད་ཡང་ཡོད་པའི་ཕྱིར། མཁན་པོ་གསུམ་ཡོད་དེ། རབ་བྱུང་
གི་དང་། དགེ་སློབ་མའི་དང་། དགེ་སློང་གི་མཁན་པོ་གསུམ་ཡོད་པའི་ཕྱིར། སློབ་དཔོན་
བརྒྱད་ཡོད་དེ་བསྙེན་གནས་ཀྱི་དང་། དགེ་བསྙེན་གྱི་དང་། དགེ་ཚུལ་གྱི་དང་། གསང་
སྟོན་དང་། ལས་བྱེད་པའི་དང་། ཀློག་པའི་དང་། གནས་ཀྱི་དང་། ལས་ཀྱི་སློབ་དཔོན་
དང་བརྒྱད་ཡོད་པའི་ཕྱིར། ལས་བྱེད་དང་ལས་སློབ་སོ་སོར་མ་བགྲངས་ཡང་ཤིན་ཏུ་
རུང་ལ། ལས་སློབ་ལ་གསུམ་ཡང་ཡོད་དེ། དགེ་སློབ་མའི་དང༌། ཚངས་སྤྱོད་ཉེར་གནས་
ཀྱི་དང་། བསྙེན་རྫོགས་ཀྱི་ལས་སློབ་རྣམས་སུ་ཡོད་པའི་ཕྱིར། བསྡུ་ན་གཉིས་སུ་འདུ་
སྟེ། མཁན་སློབ་གཉིས་སུ་འདུ་བའི་ཕྱིར། གསུམ་པ་ནི། མཁན་པོར་གྱུར་དུས་བསྒྲུབ་
བྱའི་སྡོམ་པ་སྐྱེས་པ་ལ་མི་ལྟོས་ཏེ་(༨༩ན)མཁན་པོར་གསོལ་བ་ལན་གསུམ་བཏབ་པའི་
གསུམ་པའི་མཐར་ཆ་གསུམ་པར་ཁས་བླངས་པ་ན་དེར་གྱུར་པའི་ཕྱིར་ཏེ། རྩ་བར།
མཁན་པོར་གསོལ་བ་ཁས་བླངས་པ་ན་དེར་གྱུར་རོ། །བརྗོད་པ་ཐ་མ་གང་ཡིན་པའི་ཆ་

གསུམ་པ་ལ་གྲུབ་པ་ཉིད་དོ། །ནས། འདིར་ཐ་མ་ལ་མཁན་པོའི་དོན་ཏོ། །ཞེས་གསུངས་
པའི་ཕྱིར། སློབ་དཔོན་སོ་སོའི་མཚན་ཉིད་ཀྱང་ཡོད་དེ། བསྒྲུབ་བྱ་ཡུལ་གྱི་རྒྱུད་ལ་དགེ་
ཚུལ་གྱི་སྡོམ་པ་སྐྱེས་པའི་ཆ་ནས། དེའི་སློབ་དཔོན་དུ་བཞག་པ་དེ། བསྒྲུབ་བྱ་དེའི་དགེ་
ཚུལ་གྱི་སློབ་དཔོན་གྱི་མཚན་ཉིད། ལུང་གཞི་ལས། དགེ་ཚུལ་གྱི་སློབ་དཔོན་གང་ཞེ་ན།
གང་གིས་སྐྱབས་སུ་འགྲོ་བ་དང་བསླབ་པའི་གཞི་དག་སྦྱིན་པ་ཡིན་ནོ། །ཞེས་གསུངས་
པའི་ཕྱིར་ཏེ། ཡང་ན་བསྒྲུབ་བྱ་ཡུལ་གྱི་རྒྱུད་ལ་དགེ་ཚུལ་གྱི་སྡོམ་པ་སྦྱིན་པའི་དོན་གྲུབ་
པའི་ཆ་ནས་དེའི་སློབ་དཔོན་དུ་བཞག་པ་དེ། བསྒྲུབ་ཡུལ་དེའི་དགེ་ཚུལ་གྱི་སློབ་དཔོན་
གྱི་མཚན་ཉིད། བསྒྲུབ་ཡུལ་དེ་ལ་ལྐོག་ཏུ་བར་ཆད་དྲི་བའི་དོན་གྲུབ་པའི་ཆ་ནས་དེ་དག་
གི་སློབ་དཔོན་དུ་བཞག་པ་དེ། བསྒྲུབ་ཡུལ་དེའི་གསང་སྟེ་སྟོན་པའི་སློབ་དཔོན་གྱི་མཚན་
ཉིད། ལུང་གཞི་ལས། གསང་སྟེ་སྟོན་པ་གང་ཞེ་ན། གང་གིས་གསང་སྟེ་བསྟན་པ་ཡིན་
ནོ། །ཞེས་གསུངས་པའི་ཕྱིར། དེས་གཞན་གསུམ་ལའང་རིགས་འགྲེ །མཁན་སློབ་
བདུན་པོ་རེ་རེ་ལའང་འོས་པ་དང་ཡིན་པ་གཉིས་གཉིས་བྱེད་དགོས་ཏེ། བརྟན་མཁས་
ཀྱི་ཡོན་ཏན་གཉིས་དང་ལྡན་ན་མཁན་པོར་འོས་པས་ཁྱབ་ཀྱང་མཁན་པོ་ཡིན་པས་མ་
ཁྱབ་པ་དང་། ཁ་སྐོང་གི་ཆོས་བཅུ་གསུམ་དང་བརྟན་མཁས་ཀྱི་ཡོན་ཏན་དང་ལྡན་དགེ་
ཚུལ་སློང་གི་ལས་སློབ་ཏུ་འོས་པས་ཁྱབ་ཀྱང་དེ་ཡིན་པས་མ་ཁྱབ་པ་དང་ཡོན་ཏན་དེ་
དག་མེད་ཀྱང་བསྒྲུབ་བྱ་ཡིད་ཆེས་ན་དེའི་མཁན་སློབ་ཏུ་གྱུར་པ་ཡོད་པའི་ཕྱིར་ཏེ། རྩ་
བར། དེ་བསྙེན་པར་མ་རྫོགས་པ་ཉིད་ན་ཡང་ངོ༌། །ཞེས་གསུངས་པའི་ཕྱིར།
ཤེས་བྱ་ཆོས་ཅན། (༨༩བ)སློབ་དཔོན་ལྔའི་སོ་སོའི་གྱུར་དུས་ཡོད་དེ། རང་རང་
སློབ་དཔོན་དེ་བྱེད་པའི་དོན་རྫོགས་པ་ན་སློབ་དཔོན་དེ་དང་དེར་གྱུར་ཟིན་པའི་ཕྱིར།
དེར་ཐལ། ཡུལ་དེ་ལ་དགེ་ཚུལ་སློང་གི་སྡོམ་པ་སྐྱེས་པ་དང་གཅིག་ཅར་དུ་དེ་གཉིས་ཀྱི་

ལས་སློབ་ཏུ་གྱུར་ཟིན་པ་གང་ཞིག །ཡུལ་དེ་ལ་བར་ཆད་དྲིས་ནས་དགེ་འདུན་ཞུས་ནས་
སོང་བ་ན། གསང་སྟོན་གྱི་སློབ་དཔོན་དུ་གྱུར་ཟིན། གནས་ཀྱི་སློབ་དཔོན་ལ་གསོལ་བ་
བཏབ་སྟེ་ཁས་བླངས་ནས་ཞག་གཅིག་སྐྱ་རེངས་ཤར་བར་མཁན་པོ་མིན་པའི་གནས་ཀྱི་
སློབ་དཔོན་དུ་གྱུར་པ་དང་གསུང་རབ་ཀྱི་ཚིགས་བཅད་གཅིག་གམ་དེ་དང་ཚད་མཚུངས་
པའི་ཚིག་ལྷུག་ཕན་ཚུན་སློབ་འདོད་ཀྱིས་ལན་གསུམ་བཟླས་པ་ཁོ་ནས་དེའི་ཀློག་པའི་
སློབ་དཔོན་དུ་གྱུར་པའི་ཕྱིར། དང་པོ་གྲུབ་སྟེ། ཊཱིཀྐ་ལས། གང་ལ་ལ་ཞིག །ནས། དགེ་
ཚུལ་གྱི་སྡོམ་པ་སྐྱེས་པ་དེ་ཉིད་དང་གཅིག་ཅར་དུ་དགེ་ཚུལ་གྱི་སློབ་དཔོན་དུ་གྱུར་པར་
རིག་པར་བྱ་བ། ཞེས་དང་། ཡང་དེ་ཉིད་ལས། གང་དགེ་སློང་གི་སྡོམ་པ་སྐྱེས་པ་དེ་ཉིད་
དང༌གཅིག༌ཆར༌དུ༌ལས༌བྱེད༌པའི་སློབ་དཔོན་ཉིད་དུ་རིག་པར་བྱའོ། །ཞེས་གསུངས་
པའི་ཕྱིར་དང་། གཉིས་པ་གྲུབ་སྟེ། བར་ཆད་དྲིས་ཟིན་པའི་ཚེ་གསང་སྟོན་གྱི་བྱ་བ་ཕལ་
ཆེར་རྫོགས་ཀྱང་དོན་མཐའ་དག་མ་རྫོགས་པའི་ཕྱིར། ཁྱབ་སྟེ། དེ་ལ་གསང་སྟོན་གྱི་བྱ་
བ་རྫོགས་དགོས་པའི་ཕྱིར་ཏེ། ཊཱིཀྐ་ལས། གསང་སྟེ་སྟོན་པའི་དགོས་པ་ཡོངས་སུ་
རྫོགས་པ་ན་གསང་སྟེ་སྟོན་པའི་སློབ་དཔོན་ཉིད་དུ་གྱུར་པ་ཡིན་ནོ། །ཞེས་གསུངས་པའི་
ཕྱིར་དང་། རྩ་བར། ཕལ་ཆེར་བྱས་པ་ནི་བྱས་པ་ཉིད་དོ། །ཞེས་གསུངས་པ་ནི་ལས་
གཞན་གྱི་ཕལ་ཆེར་བྱས་པ་ལས་དེ་བྱས་པར་བསྟན་པ་ཙམ་ཡིན་པས་དོན་དང་སྐབས་
ཤིན་ཏུ་ཐ་དད་ཡིན་པའི་ཕྱིར། མ་གྲུབ་ན། བར་ཆད་ཕྱེད་དྲིས་པས་ཀྱང་བར་ཆད་དྲིས་
པའི་གོ་ཆོད་པར་འགྱུར་རོ། །རྩ་རྟགས་གསུམ་པ་གྲུབ་སྟེ། ཊཱིཀྐ་ལས། གནས་སྦྱིན་པའི་
སློབ་དཔོན་ཉིད་ནི་སྐྱ་རེངས་འཆར་བའི་དུས་ན་སློབ་དཔོན་ཉིད་དུ་འགྱུར་བ་ཡིན་ནོ། །
ཞེས་གསུངས་པའི་(༩༠ན)ཕྱིར། མཁན་པོ་ལ་ཆོ་ག་འདི་མི་དགོས།
བནྡྷ། རྩ་རྟགས་བཞི་པ་གྲུབ་སྟེ། རྩ་བར། ཀློག་པ་ནི་ཚིགས་སུ་བཅད་པ་གཅིག་ལན་

གསུམ་བཟླས་ནའོ། །ཞེས་གསུངས་པའི་ཕྱིར་དང་། ཚད་མཉམ་པའི་ལྷག་པ་ཡང་།
ལུང་གཞི་ལས། གང་ལས་ཚིག་བཞི་པའི་ཚིགས་སུ་བཅད་པ་ཙམ་ཡང་རུང་ལན་གསུམ་
བཟླས་ཏེ་བཟུང་བ་ཡིན་ནོ། །ཞེས་གསུངས་པའི་ཕྱིར་དང་། དེའི་གཞི་འགྲེལ་ལས་ཀྱང་།
ཚིག་བཞི་པའི་ཚིགས་སུ་བཅད་པ་ཙམ་ཡང་རུང་དེ་དང་ཚད་མཉམ་པ་ཙམ་གྱི་གཞུང་
རྐྱང་པ་ཡང་རུང་བ་ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར་དང་། རྐྱང་པ་ནི་
ལྷུག་པའི་མིང་ངོ་། །ཕན་ཚུན་སློབ་འདོད་མེད་ན་ལན་བརྒྱ་བརྗོད་ཀྱང་མི་འགྱུར་ཏེ། ཁ་
ཏོན་བཞིན་ཡིན་པའི་ཕྱིར་ཏེ། རྩ་བར། ཀློག་པའི་བསམ་པ་མེད་པས་བརྗོད་པ་ནི་ཀློག་
པ་ཉིད་མ་ཡིན་ནོ། །ཞེས་གསུངས་པའི་ཕྱིར། རྩ་བར་གསུམ་གསུང་བཞིན་དུ་བདེ་བཙུན་ལུང་
རང་གཞན་གྱིས་༧པཎ་སོགས་མཁས་པ་སྔ་ཕྱི་མང་པོ་ན་རེ། ཕན་ཚུན་སློབ་འདོད་ཚང་ཕྱིན་
དོན་མ་གོ་ན་གསུམ་དང་གོ་ན་ཚིགས་བཅད་ལྟ་བུ་ལན་གཅིག་གིས་ཆོག་པར་འདོད་པ་
དང་སྔོན་གྱི་ལ་ལའི་ཐེ་ཚོམ་རྣམས་མི་འཐད་པར་ཐལ། དེ་ལྟར་འདོད་པ་ཡུལ་གྲུ་སོ་སོའི་
སངས་རྒྱས་ཀྱི་བཀའ་དང་དགོངས་འགྲེལ་དང་འཕགས་ཡུལ་གྱི་པཎ་ཆེན་དག་གིས་
བཤད་པ་དང་འགལ་བའི་ཕྱིར། དེར་ཐལ། དེ་ལྟར་འདོད་པ་ཡུལ་བཅོམ་བརླག་གི་
འདུལ་བ་དང་ཡང་མི་མཐུན་པ་གང་ཞིག །འཕགས་ཡུལ་བྲོ་གར་སོགས་ཀྱི་ད་ལྟའི་
འདུལ་བ་དང་ཡང་མི་མཐུན། སྔར་གྱི་སྡེ་པ་སོ་སོའི་འདུལ་འཛིན་དག་ཀྱང་གསུམ་
བརྗོད་དགོས་པར་འདོད་པ་མཐུན་པས་དེ་དག་གང་དང་མི་མཐུན། གསུམ་མ་བརྗོད་ན་
དོན་གོ་ཡང་བཟླས་པ་མ་རྫོགས་པས་སློབ་དཔོན་དུ་མི་འགྱུར་བའི་ཕྱིར། དང་པོ་གྲུབ་
དེ་ལས་ཀྱང་ལན་གསུམ་འདོན་དགོས་པར་བཤད་པའི་ཕྱིར་ཏེ། གཞི་འགྲེལ་ལས།
དེ་ལྟར་ཡང་བཅོམ་བརླག་ཏུ་ཡང་དག་པར་སྡུད་པ་བྱས་པ་(༩་བ)ལས་ཀྱང་། ཀློག་པའི་
སློབ་དཔོན་གང་ཞེ་ན། གང་ལས་ཚིག་བཞི་པའི་ཚིགས་སུ་བཅད་པ་ཙམ་ཡང་ལན་
སྟེ།

གསུམ་བཟླས་ཏེ་བཟུང་བ་ཡིན་ནོ། །ཞེས་འབྱུང་ལ། ཞེས་གསུངས་པའི་ཕྱིར། གཉིས་
པ་གྲུབ་སྟེ། དེ་ལས་ཀྱང་ལན་གསུམ་དགོས་པར་སྔར་དྲངས་ཟིན་པ་ལྟར་ཡིན་པའི་ཕྱིར་
ཏེ། གཞི་འགྲེལ་ལས། ད་ལྟར་གྱི་གཙུག་ལག་ཁང་ལས་ཀྱང་དེ་སྐད་འབྱུང་བས། ཞེས་
གསུངས་པའི་ཕྱིར། སྡེ་པ་སོ་སོའི་སྔོན་གྱི་འདུལ་འཛིན་དག་ལན་གསུམ་དགོས་པར་
མཐུན་པའི་ཕྱིར་ཏེ། གཞི་འགྲེལ་ལས། སྔོན་གྱི་འདུལ་བ་འཛིན་པ་དག་གི་ལུགས་
མཐུན་ཏེ། ཐ་ན་ཚིགས་བཞི་པའི་ཚིགས་སུ་བཅད་པ་དང་དེ་ཙམ་གྱི་གཞུང་རྐྱང་པ་ཡན་
ཆད་ནས་གཞུང་མང་པོ་མཐའ་ཡས་པའི་བར་དག་ལན་གསུམ་བཟླས་ན་དེ་ནི་ཀློག་པའི་
མཐར་ཐུག་ཡིན་པས་དེས་ན་སློབ་དཔོན་དུ་གྱུར་པ་ཡིན་གྱི། ལན་གཅིག་ལན་གཉིས་
བཟླས་པས་ནི་མི་འགྱུར་རོ། །ཞེས་གསུངས་པའི་ཕྱིར། བཞི་པ་གྲུབ་སྟེ། གཞི་འགྲེལ་
ལས། ལན་གཅིག་དང་ལན་གཉིས་ཀྱིས་བཟླས་པའི་མཐར་ཕྱིན་ཀྱང་རྫོགས་པ་མ་ཡིན་
པས་སློབ་དཔོན་དུ་མི་འགྱུར་གྱི་ལན་གསུམ་བཟླས་ན་དེ་ནི་ཀློག་པ་མཐར་ཐུག་པ་ཡིན་
པས་དེས་ན་སློབ་དཔོན་དུ་འགྱུར་བ་ཡིན་ནོ། །ཞེས་གསུངས་པའི་ཕྱིར།
བཞི་པ་དེ་དག་ལ་ཉེ་ཚིག་གིས་བརྗོད་ཚུལ་ཡོད་དེ། སྐབས་འདིའི་ཆེ་བའི་ཉེ་ཚིག་
མཁན་པོ། །སློབ་དཔོན། བླ་མ། བཙུན་པ། དེ་བཞིན་གཤེགས་པ་རྣམས་ཡིན་པས་དེ་
རང་གི་མཁན་སློབ་དང་རྒན་པ་མིན་པ་ལ་མི་བརྗོད་ལ། དེ་དག་ལ་དེ་བརྗོད་ལ་མཁན་
སློབ་ལ་དོན་གྱི་སླད་དུ་ཡང་བརྗོད་དགོས་པའི་ཕྱིར། དེར་ཐལ། མཁན་སློབ་ལ་མ་གུས་
པ་སྤངས་པའི་ཆེད་ཡིན་པའི་ཕྱིར་ཏེ། རྩ་བར། དེ་གཉིས་ལས་གཞན་དུ་ཉེ་བར་མི་
བརྗོད་དོ། །གཞན་ལ་མི་བྱའོ། །སོགས་དང་། སུམ་བརྒྱ་པ་ལས། སློབ་དཔོན་སློབ་
དཔོན་ཚིག་དང་ལྡན་པས་སོ། །དོན་སོགས་སྨོས་(༩༡ན)པ་ཉེ་ཚིག་བྱས་ཏེ། འདུད་བཅས་
མཁན་པོར་གྱུར་པའི་མིང་དག་བརྗོད། །རྒན་ལ་བཙུན་པའི་ཉེ་བའི་ཚིག་གིས་བརྗོད། །

གཞོན་ལའང་ཚེ་དང་ལྡན་པའི་ཉེ་ཚིག་གིས། །དེ་བཞིན་གནས་བརྟན་ཞེས་བྱའི་ཉེ་ཚིག་
བརྗོད། །དེ་ལྟར་འདིར་ནི་མིང་སྨོས་རིམ་པ་ཡིན། །ཞེས་གསུངས་པའི་ཕྱིར། བཙུན་པའི་
སྐད་དོད་བན་དྷེ་ནི། ཕྱག་འོས་ཀྱི་མིང་ཡིན་པས་རྒན་པ་ཁོ་ནར་སྦྱོར་ལ། ཚེ་དང་ལྡན་པ་
དང་གནས་བརྟན་ནི་རྒན་གཞོན་གཉིས་ཀར་ཡང་རུང་སྟེ། དེ་གཉིས་ཀྱི་ཆེ་ཚིག་ནི་ཚེ་
ཁྱད་པར་ཅན་དང་ལྡན་པས་ཚེ་ལྡན་དང༌། གནས་ཀྱི་སློབ་དཔོན་མི་དགོས་པས་གནས་
བརྟན་ཏེ་ཀུན་དགའ་བོས་ཤཱ་རིའི་བུ་སོགས་ལ་དེ་གཉིས་བརྗོད་པ་ལྟ་བུ་དང་།ཆུང་ཚིག་
ཚེ་ཙམ་ལྡན་པ་ཡིན་པས་གང་ཟག་ཕལ་པ་ལ་བརྗོད་པ་ལྟ་བུ་ཡིན་པའི་ཕྱིར་ཏེ། འོད་
ལྡན་ལས། རྒན་པ་ཡང་རུང་གཞོན་པ་ཡང་རུང་གཉིས་ཀ་ལ་ནི་གནས་བརྟན་དང་ཚེ་
དང་ལྡན༌པ༌ཞེས་ཉེ་ཚིག་གཉིས་ཀྱིས་བརྗོད་པར་བྱའོ། །ཞེས་གསུངས་པའི་ཕྱིར། ཁྱད་
པར་དུ་དེ་བཞིན་གཤེགས་པ་ལ་རིགས་རུས་མཚན་ནས་སྨོས་མི་རུང་བས་ཡོན་ཏན་
བརྗོད་པའི་ཚིག་ཁོ་ནས་བརྗོད་དགོས་ཏེ། ལུང་ཕྲན་ཚེགས་ལས། དེ་བཞིན་གཤེགས་
པ་ལ་ཚེ་དང་ལྡན་པ་དང་མིང་རུས་བརྗོད་པས་ཀུན་ཏུ་སྤྱད་པར་མི་བྱའོ། །ཉེ་བའི་ཚིག་
དང་བྲལ་བར་དེའི་མཚན་གྱི་གདུང་སྨོས་པར་མི་བྱའོ། །ཞེས་དང་། མེ་ཏོག་ཕྲེང་རྒྱུད་
ལས། ཐེ་ཚོམ་བསལ་བའི་དོན་དུ་ནི། །སངས་རྒྱས་གདུང་ནི་གང་ཡིན་པ། །རྒྱལ་རིགས་
ལས་གང་རབ་བྱུང་བ། །ཞེས་སོགས་སྨྲ་བ་ཉེས་པ་མེད། །ཅེས་དང་། སུམ་བརྒྱ་པ་ལས་
ཀྱང་། སངས་རྒྱས་དེ་ཡི་ཡོན་ཏན་སྨོས་པས་བརྗོད། །ཅེས་གསུངས་པའི་ཕྱིར། 
ཁ་ཅིག་ན་རེ། གནས་ཀྱི་སློབ་དཔོན་དང་གནས་པ་ལྷན་ཅིག་ཞག་གཅིག་གནས་
པ་དེ། དེའི་གནས་ཀྱི་སློབ་དཔོན་དུ་གྱུར་པའི་ཚད་ཡིན་པར་ཐལ། ལུང་གཞི་ལས།
(༩༡བ)གནས་སྦྱིན་པའི་སློབ་དཔོན་གང་ཞེ་ན། གང་གི་དྲུང་དུ་གཅིག་ཙམ་ཡང་གནས་
པས་འདུག་པ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། གནས་འཆའ་བའི་

འདུལ་བའི་སྤྱི་དོན་བློ་གསལ་མགུལ་རྒྱན་ཙིནྟ་མ་ཎིའི་ཕྲེང་མཛེས་ལས་གཞི་སྟོད།
སྔགས་མ་བརྗོད་པར་མཁན་སློབ་མ་ཡིན་པའི་གང་ཟག་གནས་ཀྱི་སློབ་དཔོན་དུ་མི་
འགྱུར་བའི་ཕྱིར། དེར་ཐལ། གནས་འཆའ་ན་ཡང་དེའི་སྔགས་བརྗོད་པ་སྔོན་དུ་བཏང་
ནས་བྱེད་པ་གང་ཞིག །མི་བྱེད་ན་ཡང་སྔགས་དེ་བརྗོད་པ་སྔོན་དུ་མི་བཏང་བས་གནས་
མི་སྟེར་བ་ཡིན་ཡང་གནས་ཀྱི་ཆོ་ག་སྔགས་དང་བཅས་པ་མཁས་མཆོག་ཤཱཀྱ་འོད་ཀྱིས་
གསལ་བར་བཤད་པའི་ཕྱིར། དང་པོ་གྲུབ་སྟེ། གཞི་འགྲེལ་ལས། སྔགས་སྔོན་དུ་བཏང་
ནས་དབྱེར་གནས་གཅིག་ཏུ་གནས་པར་ཞལ་གྱིས་བཞེས་པའོ། །ཞེས་གསུངས་པའི་
ཕྱིར། འདི་དབྱར་ཙམ་གྱི་གནས་ཀྱི་སློབ་དཔོན་བཤད་དོ། །རྟགས་གཉིས་པ་གྲུབ་སྟེ།
ལུང་གཞི་ལས། སྦྱིན་པར་མི་བྱའོ། །ཞེས་པའི་གཞི་འགྲེལ་ལས། སྔགས་སྔོན་དུ་མ་
བཏང་སྟེ་གནས་སྦྱིན་པར་མི་བྱའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། འོད་
ལྡན་ལས། ཆོ་ག་ཡང་མ་མོ་ལས་གནས་སུ་གཟུང་བར་འདོད་པས་ཆོས་གོས་ཕྲག་པ་
གཅིག་ཏུ་གཟར་ཏེ། ལག་པ་གཉིས་ཀྱིས་རྐང་པ་གཉིས་ལ་བཟུང་བཞིན་དུ་འདི་སྐད་
ཅེས་བརྗོད་པར་བྱའོ། །བཙུན་པ་ལ་བདག་མིང་འདི་ཞེས་བགྱི་བས་གནས་སུ་གསོལ་ན་
བཙུན་པ་བདག་གིས་གནས་སུ་མཛད་དུ་གསོལ། །བཙུན་པ་ལ་གནས་ནས་མཆི་བར་
བགྱིའོ། །ཞེས་ལན་གསུམ་དུ་བརྗོད་པར་བྱའོ། །དེས་ལེགས་སོ་ཞེས་བརྗོད་པར་བྱའོ། །
གནས་ཀྱིས་ཐབས་ཡིན་ནོ་ཞེས་བརྗོད་པར་བྱའོ། །ཞེས་གསུངས་པ་ཡིན་ནོ། །ཞེས་
གསུངས་པའི་ཕྱིར།(༩༢ན)

ཚིགས་ཕྱི་མ་བསྙེན་རྫོགས་སུ་སྒྲུབ་ཚུལ་བཤད་པ། 
༈ ཚིགས་ཕྱི་མ་བསྙེན་རྫོགས་སུ་སྒྲུབ་པ་ནི། རྩ་བར། དགེ་འདུན་ལས་བསྙེན་པར་
རྫོགས་པར་བྱའོ། །ཞེས་བྱུང་འདི་ལ་སྒྲོ་བཏགས་པ་བཀག །འཐད་ལྡན་བཞག་པ་
གཉིས། དང་པོ་ལ། བརྗོད་བྲལ་རྣམས་ཀྱི་ངང་ཚུལ་བརྗོད་ནས་བཞད་གད་ཀྱིས་སྤངས་
པ་དང་། དཔྱོད་ལྡན་གྱི་དགོས་པ་བཀོད་ནས་སེལ་ཚུལ་གཉིས། དང་པོ་ནི། པཎ་ཆེན་
སྡོམ་རྒྱུན་འཛིན་པར་རློམ་པའི་བྱ་གཤོང་པ་དང་ངག་ཆོས་ན་རེ། བླ་ཆེན་བསྙེན་པར་
རྫོགས་པའི་དགེ་འདུན་ལ་དམར་གཡོ་གཙང་གསུམ་ཧྭ་ཤང་ཀེ་ཝང་དང་འབག་གིས་ཁ་
སྐོང་མཛད་ཅེས་ཤེས་བཞིན་དུ་རྫུན་རིབ་ཀྱིས་བསྟན་པ་དང་རང་ལ་ལྟོས་པ་བསླུ་བར་
བྱེད་དོ། །དེ་ཤིན་ཏུ་མི་འཐད་པར་ཐལ། དེའི་ཚེ་དམར་གཡོ་གཙང་གསུམ་རྒྱའི་དགེ་
སློང་ཧྭ་ཤང་ཀེ་ཝང་དང་ཧྭ་ཤང་གྱི་ཝན་གཉིས་དང་ལྔས་བསྙེན་པར་རྫོགས་པར་ཀླུ་མེས་
ཀྱི་གསུང་ལྟར་སྙིགས་དུས་ཀྱི་ཐམས་ཅད་མཁྱེན་པ་བུ་སྟོན་དང་། འཛམ་གླིང་མཁས་
གྲུབ་ཀུན་གྱི་གཙུག་རྒྱན། མཁས་གྲུབ་ཐམས་ཅད་མཁྱེན་པ་ལ་སོགས་མཁས་པ་མང་
པོས་བཞེད་པའི་ཕྱིར་ཏེ། བུ་སྟོན་ཆོས་འབྱུང་ལས། དཔལ་གྱི་རྡོ་རྗེ་དང་མཇལ་ནས་
ཞུས་པས། ངས་རྒྱལ་པོ་བསད་པས་ཁ་སྐོང་མི་འོང་གི་ངས་བཙལ་གྱིས་གསུང་སྟེ། རྒྱ་
ནག་ཧྭ་ཤང་ཀེ་ཝང་དང་གྱི་ཝན་བྱ་བ་གཉིས་བཙལ་ཏེ་བཏང་ངོ་། །ཞེས་པ་དང་། ཡང་
དེ་ཉིད་ལས། སྔར་གྱི་མཁན་སློབ་ཀྱིས་མཁན་སློབ་བྱས་དམར་གྱིས་གསང་སྟོན་བྱས།
རྒྱའི་དགེ་སློང་གཉིས་ཀྱིས་ཁ་སྐོང་བྱས་ཏེ་ལྔའི་ཚོགས་ཀྱིས་བསྙེན་པར་རྫོགས་པར་
བྱས་སོ། །ཞེས་པ་དང་། ཐུབ་བསྟན་བྱི་དོར་ལས། རྒྱ་ནག་གི་དགེ་སློང་ཀེ་ཝང་དང་གྱི་

ཝན་བྱ་བ་གཉིས་བཙལ་ཏེ་བཏང་ངོ་། །ཞེས་གསུངས་པ་ལྟར། པཎ་ཆེན་བསོད་ནམས་
གྲགས་པ་སོགས་དུ་མས་བཤད་པའི་ཕྱིར། 
ཡང་བཀའ་བརྒྱུད་པ་འགའ་ཞིག་ཐག་རྒྱ་བྱེད་པ་ཤིན་ཏུ་མི་འཐད་པར་ཐལ། མིང་
ཙམ་གྱིས་ཀྱང་བསྟན་པ་ལ་གནོད་ཅིང་། སྒྲུབ་གྲྭ་ཆེས་མང་པོ་ལ། དགེ་འདུན་གྱི་སྡེ་
གཅིག་(༩༢བ)ལས་མ་བཀོད་པས་ལས་གཏན་ནས་མི་ཆགས་པའི་ཕྱིར་ཏེ། རྩ་བར།
ཚོགས་ཀྱིས་ཚོགས་ལ་ལས་མི་བྱའོ། །ཞེས་པ་དང་། ལུང་ཕྲན་ཚེགས་ལས། བཙུན་པ་
མཁན་པོ་གཅིག་དང་། སློབ་དཔོན་གཅིག་དང་། གསོལ་བའི་ལས་གཅིག་གིས་བཞི་
བསྙེན་པར་རྫོགས་རུང་ལགས་སམ། ཉེ་བར་འཁོར་མི་རུང་ངོ་། །དེ་ཅིའི་ཕྱིར་ཞེ་ན།
ཚོགས་ཀྱི་ཚོགས་ཀྱི་ལས་དག་མི་བྱ་བས། དགེ་འདུན་གྱིས་དགེ་འདུན་བསྙེན་པར་
རྫོགས་པར་འགལ་ཏེ། དགེ་འདུན་གྱིས་དགེ་འདུན་བསྙེན་པར་རྫོགས་པར་བྱེད་ན་
འགལ་ཚབས་ཅན་དུ་འགྱུར་རོ། །ཞེས་གསུངས་པའི་ཕྱིར་དང་། འདི་དག་ནི་ཆོས་ཀྱི་
གྲགས་པས། ལོག་པའི་ལམ་ལ་མཐའ་མེད་ཕྱིར། །དེ་དག་འདིར་ནི་སྤྲོ་བྱ་མིན། །ཞེས་
པ་དེར་སྣང་བས་དགག་པ་མི་འོས་ཀྱང་ཅུང་ཟད་བྱས་སོ། །
ཡང་བར་གྱི་མཁས་དག་ཆོས་རློམ་ཁ་ཅིག་ན་རེ། དེ་འགོག་པ་ན་མཁན་པོའི་མིང་མ་
བརྗོད་པ་དང་བདག་གི་མིང་མ་བརྗོད་པ་དང་། དགེ་འདུན་གྱི་མིང་མ་བརྗོད་ན་མི་སྐྱེ་
སྟེ། ལུང་ལས། གང་ཟག་ལྔ་བསྙེན་པར་མ་རྫོགས་པ་ཞེས་བྱ་སྟེ། བདག་གི་མིང་མ་
བརྗོད་པ་དང་མཁན་པོའི་མིང་མ་བརྗོད་པ་དང་། གསོལ་བ་ཆད་པ་དང༌། བརྗོད་པ་
ཆད་པ་དང་། བསྙེན་པར་རྫོགས་པ་མི་ཤེས་པའོ། །ཞེས་གསུངས་པའི་ཕྱིར། ཟེར་ན་མ་
ཁྱབ་སྟེ། མཁན་པོ་ཡོད་ཀྱང་མི་འདོད་ནས་དེའི་མིང་མ་བརྗོད་པ་དང་། ལས་དང་དགེ་
འདུན་ཡང་མི་འདོད་ནས་མ་བརྗོད་ན་མི་སྐྱེ་བའི་དོན་ཡིན་པའི་ཕྱིར་ཏེ། རྩ་བར། དེའི་

ཕྱིར་སྤོང་བ་ལ་ཡང་མི་སྐྱེའོ། །དེ་གཉིས་ཀྱི་མིང་མ་བརྗོད་ན་ཡང་མི་སྐྱེའོ། །དགེ་འདུན་
གྱི་ན་ཡང་དེའི་སྐྱེ་གནས་ཀྱི་མི་སྐྱེའོ། །ཞེས་གསུངས་པའི་དོན་ཡིན་པའི་ཕྱིར། དེར་ཐལ།
མི་འདོད་ནས་བསྙེན་པར་རྫོགས་ཀར་ངག་བཅད་ནས་དེ་དག་མི་བརྗོད་ན་མི་སྐྱེ་བའི་
དོན་ཡིན་པའི་ཕྱིར་ཏེ། རྩ་བར། མིན་ནོད་ན་བྱིན་པ་མ་ཡིན་ནོ། །ཞེས་པ་དང་། ལུང་
ལས་ཀྱང་། བཙུན་པ་བསྙེན་པར་རྫོགས་ཀར་ངག་གཅོད་ཅིང་བདག་བསྙེན་པར་རྫོགས་
པར་མ་བགྱི་ཞིག་(༩༣ན)ཅེས་སྨྲ་ན་བསྙེན་པར་རྫོགས་པ་ཞེས་བགྱི་འམ། ཨུ་པ་ལི།
བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་
པ་དང་བཅས་པའོ། །ཞེས་གསུངས་པའི་ཕྱིར། ཁྱབ་སྟེ། མི་ནོད་ན་ཞེས་པ་དང༌། དེ་དུས་
མི་སྨྲ་བའམ་མ་བྱེད་སྨྲས་པ་གང་བྱས་མི་སྐྱེ་བར་བཤད་པའི་ཕྱིར་དང་། རྩ་བར། དེའི་
ཕྱིར་སྤོང་བ་ཞེས་པའི་རྩ་བའི་བཤད་བྱའི་ལུང་གཉིས་ཡོད་པའི་ཕྱིར། རྩ་བར་འདོད་མི་
ནུས་ཏེ། བསྙེན་པར་རྫོགས་འདོད་མེད་པར་རྩེད་མོས་ཚིག་དེ་དག་བརྗོད་ཀྱང་མི་སྐྱེ།
བསམ་པ་ཐག་པས་ལེན་འདོད་ཡོད་ལ་དགེ་འདུན་གྱིས་རང་ཉིད་བསྙེན་རྫོགས་བྱེད་
པར་ཤེས་ན་ཚིག་དོན་མི་གོ་བའི་འོན་པ་ལ་ཡང་སྐྱེ། དེ་ལྟར་ཡིན་ན་ཚིག་དོན་མ་གོ་ཡང་
དེ་དུས་གཉིད་ལོག་པ་དང་སྙོམས་པར་ཞུགས་པ་དང་ར་རོ་བར་གྱུར་ཀྱང་སྐྱེ། དེ་ལྟར་
ཡིན་ན་སྐད་རིགས་མི་འདྲ་བས་ཚིག་དོན་མ་གོ་ཡང་བསྙེན་རྫོགས་ཀྱི་སྡོམ་པ་སྐྱེ་བ་
རྣམས་སངས་རྒྱས་དང་མཁས་པའི་དགོངས་པ་ཡིན་པའི་ཕྱིར། དང་པོ་གྲུབ་སྟེ། རྩ་བར།
མི་ནོད་པ་ནི་སོགས་དང་གཞན་གྱིས་བཤད་ཟིན་པའི་ཕྱིར། རྩ་རྟགས་གཉིས་པ་གྲུབ་སྟེ།
ས་ག་ལྷས། འོན་པས་ཀྱང་ནི་གོ་གྱུར་ན། །ལས་བརྗོད་པ་ནི་མི་ཐོས་ཀྱང་། །འདི་ལ་
བསྙེན་རྫོགས་ཡོད་པ་སྟེ། །ཚུལ་ཁྲིམས་ལ་ནི་ཉེས་པ་མེད། །ཅེས་གསུངས་པའི་ཕྱིར་
དང་། འོན་པ་ཞེས་དང་མི་ཐོས་ཀྱང་། །ཞེས་པའི་དོན་གྲུབ་པའི་ཕྱིར། རྩ་རྟགས་གསུམ་

པ་གྲུབ་སྟེ། ལུང་ལས། བཙུན་པ་གཉིད་ལོག་པ་བསྙེན་པར་རྫོགས་པར་བགྱིད་ན་
བསྙེན་པར་རྫོགས་པ་ཞེས་བགྱིའམ། ཨུ་པ་ལི། དེ་སྟེ་ལུས་དང་ཚིག་གིས་དམིགས་ལ་
གསོལ་དང་ལས་བྱེད་པའི་ཚེ་གཉིད་ཀྱིས་ལོག་ཀྱང་བསྙེན་པར་རྫོགས་པ་ཞེས་བྱའོ། །
ཞེས་གསུངས་པའི་ཕྱིར། ཁྱབ་སྟེ། དེ་སྟེ་ཞེས་པ་ནི་དེ་ཀ་ཡིན་ཞེས་པའི་དོན་ཡིན་པའི་
ཕྱིར་ཏེ། དེར་མ་ཟད་ལས་བརྒྱ་རྩའི་ལས་ཕལ་ཆེར་ལ་ཡང་དེ་ལྟར་ཡིན་པའི་ཕྱིར་ཏེ།
ལུང་ལས། བཙུན་པ་གཉིད་ཀྱིས་ལོག་པ་ཅིག་ལ་བགྱིས་ན་ལས་(༩༣བ)བགྱིས་པ་ཞེས་
བགྱིའམ། ཨུ་པ་ལི། དེ་སྟེ་ལུས་དང་ངག་གིས་དམིགས་ནས་གསོལ་བ་དང་ལས་བྱེད་
པའི་ཚེ་གཉིད་ཀྱིས་ལོག་ན་ལས་བྱས་པ་ཞེས་བྱའོ། །དེ་བཞིན་དུ་མྱོས་པ་དང་ར་རོ་བ་
དང་སྙོམས་པར་ཞུགས་པ་རྣམས་ལའང་བརྗོད་པར་བྱའོ་ཞེས་གསུངས་པའི་ཕྱིར། རྩ་
རྟགས་བཞི་པ་གྲུབ་སྟེ། ལུས་ལ། བཙུན་པ་མཐའ་འཁོབ་པས་འཕགས་པའི་སྐད་དུ་
བསྙེན་པར་རྫོགས་པར་བགྱིས་པ་དང་། མཐའ་འཁོབ་པ་དེས་ཀྱང་འཕགས་པའི་སྐད་
མ་འཚལ་ནས་བསྙེན་པར་རྫོགས་པ་ཞེས་བགྱིའམ། དེ་སྟེ་གསུང་རབ་འདི་དང་ལྡན་
ཞིང་རབ་ཏུ་ལྡན་ལ་ཁས་ལེན་པའི་སེམས་ཡོད་ན་བསྙེན་པར་རྫོགས་པ་ཞེས་བྱ་སྟེ།
ཞེས་གསུངས་པའི་ཕྱིར། ཁྱབ་སྟེ། འཕགས་པའི་སྐད་མ་འཚལ་ན། ཞེས་པ་དང་།
བསྙེན་པར་རྫོགས་པ་ཞེས་བགྱིའམ། དེ་སྟེ་ཞེས་པའི་དོན་གྲུབ་པའི་ཕྱིར་དང༌། ཁས་
ལེན་པའི་སེམས་ཡོད་ན་ཞེས་པའི་སྡོམ་པ་དེ་ལེན་པའི་དམ་བཅའ་ཡོད་པ་གཙོ་བོ་ཡིན་
པར་བཤད་པའི་ཕྱིར་རོ། །འདི་ལྟར་དུ་མཁས་མཆོག་བུ་སོགས་དུ་མས་བཤད་དོ། །
དེས་ན་འཆད་འགྱུར་གྱི་མཁས་པ་དག་གིས་ཀྱང་མཁན་པོ་མེད་ཀྱང་སྡོམ་པ་སྐྱེ་བར་
འདོད་པ་དང་། ལུང་ལས་གང་ཟག་ལྔ་ནི་བསྙེན་པར་མ་རྫོགས་པར་བཤད་པ་དེ་སྒྲ་
སོར་བཞག་བྱེད་པ་རྣམས་ནང་འགལ་གྱི་ཕུང་པོ་ཡིན་པར་ཐལ། མཁན་པོ་མེད་པ་དང་

གཉིད་དང་འོན་པ་སོགས་ལ་ཡང་སྡོམ་པ་སྐྱེ་བ་ལུང་རིགས་དུ་མས་གྲུབ་པ་དེའི་ཕྱིར།
ཞེས་པའི་ལེགས་བཤད་འདི་མཁན་པོ་རྒྱལ་དབང་ཐམས་ཅད་མཁྱེན་པའི་དགོངས་
བཞེད་མཐར་ཐུག་ཡིན་པའི་ཕྱིར་ཏེ། བསྙེན་རྫོགས་གསོལ་འདེབས་སྐབས་ཀྱི། ལས་
ཆོག་ཆེན་མོ་ལས། །མཁས་པ་ཕལ་ཆེར་གྱིས་བཞེད་པར་ཐོབ་བློའི་བརྡའ་དེ་དང་རྒྱབ་
འགལ་དུ་སོང་བ་ལྟར་ན་ལུང་གི་དོན་ལ་སྤྱིར་བཏང་དམིགས་བསལ་གྱི་དགོངས་པ་
འགྲེལ་རྒྱུ་ཡོད་ན་མ་གཏོགས། ཞེས་གསུངས་པའི་ཕྱིར། དེས་ན་ལས་(༩༤ན)ཊིཀ་ཀྱིས་
མཁས་པ་སོ་སོའི་ལུགས་ལ་བདེན་ཁ་བྱིན་པ་ལྟ་བུ་སོགས་བཤད་ཙམ་ཡིན་པས་རང་གི་
བཞེད་པ་སྐབས་འདི་ཁོ་ནར་ཡོད་པས་མགོ་བོ་མ་འཁྲུལ་ཅིག །
ཡང་ཀུན་མཁྱེན་གསེར་མདོག་ཅན་པ་རིན་ཆེན་ཕྲ་ཚོམ་སོགས་ན་རེ། བསྙེན་པར་
རྫོགས་པའི་ཚེ་མཐའ་ཁོབ་དུ་ཡང་དྲུག་མེད་ན་གསང་སྟོན་བསྐོ་བའི་ལས་གཏན་ནས་མི་
ཆགས་པར་ཐལ། དེའི་ཚེ་ལྔ་ཡིན་ན་ལས་བྱེད་མཁན་དང་བྱེད་ཡུལ་གཉིས་གང་གིས་
ཀྱང་ཁ་སྐོང་མི་རིགས་པའི་ཕྱིར་ཏེ། རྩ་བར། གང་ལ་བྱ་བ་མ་ཡིན་པའོ། །ཞེས་གསུངས་
པའི་ཕྱིར་ན་ཤིན་ཏུ་མ་ཁྱབ་སྟེ། ལྡང་མི་དགོས་པའི་ལས་བྱེད་པ་རྣམས་ལ་བྱེད་པ་པོ་ཁ་
སྐོང་གི་ཆོས་དང་ལྡན་པ་ལ་འགལ་བ་ཅུང་ཟད་ཀྱང་མེད་པའི་ཕྱིར། དེར་ཐལ། ལས་
ཕལ་ཆེར་ལ་བྱེད་པ་པོ་འདུག་དགོས་པའི་ཕྱིར་ཏེ། རྩ་བར། འདུག་པ་ཉིད་ཀྱིས་སོ། །
ཞེས་པ་དང་། ལུང་ལས་ཀྱང་། འདུག་ལ་འདི་སྐད་ཅེས་བརྗོད་པར་བྱའོ་ཞེས་ལས་རེ་རེ་
ནས་བཤད་པ་ན་གསུངས་པའི་ཕྱིར། རྩ་བར་འདོད་ན། རྩ་བར། མེད་ན་འདུལ་བ་
འཛིན་པ་དང་ལྔ་ལ་སོགས་པ། ཞེས་ལྔ་མ་མཐར་བཤད་པ་མི་འཐད་པར་ཐལ། འདོད་
པའི་ཕྱིར། འཁོར་གསུམ། འདིས་ནི་བཞི་ཙམ་གྱིས་ཆོག་པའང་ཁེགས་པར་ཐལ། རྩ་
བར། མེད་ན་ཞེས་ཉུང་མཐའ་ལ་ལྔར་བཤད་པ་དེའི་ཕྱིར། དེས་ན་བསྙེན་རྫོགས་དུས་

གང་ལ་བྱ་ཡུལ་ནི་ཁ་སྐོང་གི་དོགས་པ་ཆུང་ཡང་སྤོ་དབྱུང་སོགས་ལ་ཡུལ་དེ་དགེ་འདུན་
གྱི་གྲངས་ཀྱི་ཁ་སྐོང་དུ་རུང་མི་རུང་ལ་དོགས་པ་ཆེ་བས་དེ་གཅོད་དགོས་པའི་ཕྱིར་ཏེ།
རྩ་བར། གང་ལ་བྱ་བ་སོགས་གསུངས་པའི་ཕྱིར། མཁན་པོའི་མིང་མ་བརྗོད་ན་དར་ཆོག་
ལས་དགེ་སློང་གི་སྡོམ་པ་གཏན་ནས་མི་སྐྱེ་བ་མི་འཐད་པར་ཐལ། མཁན་པོ་མེད་
པར་ཡང་དར་ཆོག་ལས་དེ་སྐྱེ་བ་ཡོད་པའི་ཕྱིར། རྟགས་གྲུབ་ཟིན་ཅིང་། ཁྱབ་སྟེ། མཁན་
པོ་མེད་པའི་ཆོ་ག་ལ་དེ་བརྗོད་མི་དགོས་པའི་ཕྱིར། དེར་ཐལ། བཤགས་ཡུལ་(༩༤བ)
མཁན་སློབ་ཡོད་ན་དེ་ལ་དགོངས་གསོལ་བརྗོད་དགོས་ཀྱང་མེད་ན་དེ་མི་དགོས་
པའི་ཕྱིར། 
གཞན་ཡང་། བདག་གི་མིང་མ་བརྗོད་པ་དང་། བརྗོད་པ་གསུམ་པའི་ཚེ་ཐ་མའི་
དུས་སྡོམ་པ་སྐྱེས་པར་མ་ཤེས་ཀྱང་དར་ཆོག་གི་སྡོམ་པ་ཅིག་ཡོད་པར་ཐལ། དེ་དུས་
གཉིད་ལོག་པ་ར་རོ་སྙོམས་པར་ཞུགས་པ་དང༌། འོན་པས་ཀྱང་སྡོམ་པ་བླང་ན་སྐྱེ་བར་
བཤད་ཅིང་། ཁྱེད་རྣམས་ཀྱིས་ཀྱང་ཁས་བླངས་པའི་ཕྱིར། འཁོར་གསུམ། ཁྱབ་སྟེ།
འོན་པ་དང་། ར་རོ་བས་ཇི་བཞིན་མི་ཡོང་བར་གནག་རྫིས་ཀྱང་ཤེས་པའི་ཕྱིར་ཏེ། ལས་
ཆོག་ཆེན་མོ་ལས། ཐོག་མར་ལེན་འདོད་ཡོད་པའི་མུར། ཞེས་པ་ནས། གང་ལྟར་མཁས་
པ་རྣམས་ཀྱིས་རང་ཚིག་སྔ་ཕྱི་མི་འགལ་བའི་ལྗགས་རིང་པོར་བརྐྱང་ནས་རྩོད་པ་སྤོང་
ཞིག་ཅེས་མགྲིན་པ་བཏེགས་ནས་སྙན་དུ་གསོལ་ལོ། །ཞེས་གསུངས་པའི་དགོངས་པའི་
རིན་པོ་ཆེའི་སྒྲོམ་བུ་ཞལ་ཕྱེ་ནས་ལེགས་བཤད་ཡིད་བཞིན་ནོར་བུ་བྱིན་པ་ཡིན་པས་མ་
དོར་ཅིག །
གཞན་ཡང་། ལུང་ལས། གང་ཟག་ལྔ་ནི་བསྙེན་པར་མ་རྫོགས་ཞེས་བྱ་ཞེས་
སོགས་སྤྱིར་བཏང་མིན་པར་དམིགས་བསལ་ལ་ངེས་བཟུང་ཡིན་པར་ཐལ། ཁྱོད་ཀྱིས་

དུས་ཀུན་ཏུ་དེ་དྲངས་པའི་ཕྱིར། འདོད་ན། མཁན་པོའི་མིང་དང་རང་གི་མིང་དང་ཐོབ་
མ་ཐག་བློ་མ་སྐྱེས་ན་དར་ཆོག་གི་སྡོམ་པ་མི་སྐྱེ་བས་ཁྱབ་པར་ཐལ། འདོད་པའི་ཕྱིར།
འདོད་མི་ནུས་ཏེ། དེ་སྤྱིར་བཏང་ཡིན་པས་དམིགས་བསལ་སྐྱེ་བ་མེད་ན་ནང་འགལ་
འབྱུང་བའི་ཕྱིར་ཏེ། རྩ་བར། མཁན་པོ་མེད་པ་སོགས་དང་། ལུང་ལས། གཉིད་ལོག་པ་
ཞིག་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི།
དེ་སྟེ། ཞེས་པ་དང་། ས་ག་ལྷས། ལས་བརྗོད་པ་ནི་མི་ཐོས་ཀྱང་། །འདི་ལ་བསྙེན་
རྫོགས་ཡོད་པ་སྟེ། །ཞེས་གསུངས་པའི་ཕྱིར། ལས་ཆོག་ཆེན་མོ་ལས། ལུང་གི་དོན་ལ་སྤྱིར་
བཏང་དམིགས་གསལ་གྱི་དགོངས་པ་འགྲེལ་རྒྱུ་ཡོད་ན་མ་གཏོགས། (༩༥ན)བཀའ་ཚད་
མ་ལ་རས་ཆོད་མི་རུང་ཞིང་དེ་དོན་ལྟར། ཁས་བླང་ན་ཕྱི་རབས་ཀྱི་ཡིག་ཆ་གསུང་རྒྱུན་
ཕྱག་ལེན་རྣམས་ལ་ཆུ་བུན་གྱི་ཚོས་ལས་འོས་མེད་པས། ཞེས་གསུངས་པའི་ཕྱིར། ཆི
—— གཞན་ཡང་། ཁ་སྐོང་གི་ཚེ་ལྟུང་བྱེད་འབའ་ཞིག་པ་མ་བཤགས་ན་བྱིན་གྱིས་
རླབས་པས་དག་པར་བྱར་རུང་བ་ཞིག་མེད་པར་ཐལ། རྩ་བར། ནུས་པ་ཉིད་ཡིན་ན་མི་
འགྱུར་རོ། །དེའི་ཚེ་ལེན་པ་ཡོད་ན་ལྟུང་བྱེད་འབའ་ཞིག་དང་སོ་སོར་བཤགས་པ་དང་
ཕྱིར་བཅོས་པའི་ཉེས་བྱས་ནི་ནུས་པ་ཡིན་ཏེ། ཞེས་གསུངས་པའི་ཕྱིར། ཁྱབ་པ་ཁས།
འདོད་ན། ལས་གྲལ་དུ་དྲན་ན་བྱིན་གྱིས་རླབས་མི་ཆོག་པར་ཐལ། འདོད་པའི་ཕྱིར་
དང་། ལས་གྲལ་དུ་ལྟུང་བྱེད་དྲན་ནས། བྱིན་རླབས་ཀྱི་སྔགས་མ་བརྗོད་པར་བྱིན་གྱིས་
རླབས་ན། བྱིན་རླབས་ཆགས་པ་ཅིག་མེད་པར་ཐལ། སྤྱིར་མི་རུང་བའི་ཕྱིར། དེ་གཉིས་
ལ་འདོད་མི་ནུས་ཏེ། ལས་གྲལ་དུ་དྲན་ན་ལས་བྱེད་པ་པོས་སེམས་ཀྱིས་བྱིན་གྱིས་
རླབས་པས་དག་ལ། ལས་གྲལ་བ་གཞན་གྱིས་རུང་གི་དེ་ལས་བྱིན་རླབས་བྱས་པས་
དག་པར་འགྱུར་བའི་ཕྱིར་ཏེ། རྩ་བར། འདུག་པ་ན་དྲན་ནམ་ཡིད་གཉིས་ཟ་ན་དྲུང་ན་

མོ་ལ་བྱིན་གྱིས་བརླབས་སོ། །ལས་བྱེད་པས་ནི་སེམས་ཀྱིས་སོ། །ཞེས་གསུངས་པ་ལྟ་
བུའི་སྤྱིར་བཏང་དམིགས་བསལ་གྱིས་ཁྱབ་སྒྲིག་མང་དུ་ཡོད། ཌི་ཧཱུཾ་ལ€ On
ི ཡང་སྟགརྕོཁ་ཅིག །མཁན་པོ་དང་གསང་སྟོན་མེད་པར་བསྙེན་རྫོགས་ཙམ་སྒྲུབ་
པའི་གསོལ་གཞིའི་ཆོ་ག་འདི་སྔོན་ཆོག་ཡིན་ཟེར། ལས་ཕྲ་ཚོམས་སོགས་ལས་སྔོན་ཆོག་དང་
དར་ཆོག་གཉིས་ཀ་ཡིན་ཏེ། བསྙེན་རྫོགས་ཀྱི་གསོལ་བཞིའི་ཆོ་ག་ཡིན་པའི་ཕྱིར་ཟེར།
འོ་ན། དགེ་ཚུལ་བསྙེན་རྫོགས་ཁོ་ནར་བསྒྲུབ་པའི་མཁན་པོ་དང་གསང་སྟོན་མེད་པའི་
གསོལ་བཞིའི་ཆོ་ག་ཆོས་ཅན། །རབ་བྱུང་བསྙེན་རྫོགས་གཅིག་ཅར་དུ་བསྒྲུབ་པའི་ཆོ་
གར་ཐལ། སྔོན་ཆོག་ཡིན་པའི་ཕྱིར། ཁྱབ་སྟེ། རྩ་བར། གཅིག་ཅར་རབ་ཏུ་བྱུང་བ་དང་།
བསྙེན་པར་(༩༤བ)རྫོགས་པ་ཉེ་བར་བསྒྲུབས་པར་གྱུར་པ་ལྟ་བུ་ནི་སྔོན་གྱི་ཆོ་གའོ། །
ཞེས་གསུངས་པའི་ཕྱིར། འདོད་ན། ཤིན་ཏུ་མི་རིགས་པར་ཐལ། དགེ་ཚུལ་བསྙེན་
རྫོགས་ཙམ་བསྒྲུབ་པའི་དེ་ཡིན་པའི་ཕྱིར། འཁོར་གསུམ། དེས་ལྟར་སྣང་ལྷག་མ་རྣམས་
རྟོགས་སླ། གཉིས་པ་ནི། སྔ་ཕྱིའི་དཔྱོད་ལྡན་མང་པོ་ན་རེ། དགེ་སློང་བཞི་ཙམ་གྱིས་
ཀྱང་བསྒྲུབ་བྱ་ཉེས་མེད་ཕུན་ཚོགས་བྱར་རུང་སྟེ། མེ་ཏོག་ཕྲེང་རྒྱུད་ལས། གལ་ཏེ་བཞི་
ནི་ལས་བརྗོད་མཁས། །ཚུལ་ཁྲིམས་ལྡན་པར་གྱུར་ན་ནི། །བསྙེན་རྫོགས་མ་སྨད་གྱུར་
པ་སྟེ། ཞེས་གསུངས་པའི་ཕྱིར་ཟེར་བ་དང་ཞུ་བ་འདྲེན།
ཡང་ཀུན་མཁྱེན་བུ་རིན་པོ་ཆེ་དང་། མཁས་གྲུབ་ཐམས་ཅད་མཁྱེན་པ་དང་། ཀུན་
མཁྱེན་རོང་པོ་གསུམ་གྱིས་སྔ་མ་དེ་མི་འཐད་པར་ཐལ། མེ་ཏོག་ཕྲེང་རྒྱུད་ཀྱི་ལུང་དོན་
ནི། བཞིའི་སྟེང་དུ་ལས་བྱེད་མཁན་བསྣན་པས་ལྔ་ལ་དགོངས་པར་བཞེད་པའི་ཕྱིར་ཏེ།
བུ་ཊིཀ་ལས། ས་གའི་ལྷས་བཞིའི་སྟེང་དུ་ལས་མཁན་བསྣན་པ་ལ་དགོངས་སོ། །ཞེས་
པ་དང་། ཐུབ་བསྟན་བྱི་དོར་ལས། ཕྲེང་རྒྱུད་ལས་བཞི་ཞེས་བྱུང་བ་ནི་ལས་བྱེད་པ་མ་

གཏོགས་པའི་ཁ་སྐོང་བཞིའི་དབང་དུ་བྱས་པ་ཡིན་པར་གདོན་མི་ཟ། ཞེས་གསུངས་
པའི་ཕྱིར། ཕྲེང་རྒྱུད་ཀྱི་དོན་དེ་ལྟར་ཤིན་ཏུ་ཡིན་པར་ཐལ། གལ་ཏེ་བཞི་ནི་ཞེས་པའི་ནི་
སྒྲ་དགར་ཚིག་ཡིན་པས་བཞི་དང་། ལས་བརྗོད་པ་ལ་མཁས་པ་སོ་སོར་བཤད་པའི་
ཕྱིར། དེར་ཐལ། དེ་ལྟ་མ་ཡིན་ན། ནི་སྒྲས་བཞི་ཀ་ལས་བརྗོད་མཁན་དུ་བཤད་པར་
འགྱུར་བས་ཤིན་ཏུ་མི་འཐད་པའི་ཕྱིར།
གཞན་ཡང་། བཞི་ལས་མེད་ན་ཉེས་མེད་ཕུན་ཚོགས་ཀྱི་བསྙེན་རྫོགས་མི་སྐྱེ་བ་བུ་
སྟོན་རིན་པོ་ཆེ་དང་མཁས་གྲུབ་རྗེ་དང་ལུང་ཞུ་བ་གསུམ་གྱི་དགོངས་པར་ཐལ། བཞི་
ལས་མེད་ཚེ་གསང་སྟོན་བསྐོ་བ་དང་། དེས་བར་ཆད་དྲི་བ་གཉིས་མ་བྱས་པར་བསྙེན་
རྫོགས་བྱས་ན་སྡོམ་པ་སྐྱེ་ཡང་བྱེད་པ་པོ་ལ་ཉེས་བྱས་འབྱུང་བའི་ཕྱིར། ཞུ་བ་ལས།
མཐའ་ཁོབ་ཏུ་ལྔས་བསྙེན་པར་(༩༦ན)རྫོགས་པར་བྱའོ། །ཞེས་གསུངས་ན་ལྔའམ་ལྔ་
ལས་ལྷག་པར་མཆིས་བཞིན་དུ་བཞིས་བསྙེན་པར་རྫོགས་ན་རྫོགས་ཞེས་བགྱིའམ་མ་
རྫོགས་ཞེས་བགྱི། རྫོགས་པ་ཞེས་བྱ་ལ་འདས་པ་དང་བཅས་པར་རོ། །ཞེས་པ་དང་།
རྩ་བར། བར་ཆད་མ་དྲིས་པར་ཡང་ངོ་། །ཞེས་པ་དང་། ཊཱིཀྐ་ལས། བར་ཆད་མ་དྲིས་
པར་བསྙེན་པར་རྫོགས་པར་བྱེད་ན་ཡང་སྡོམ་པ་སྐྱེ་བར་འགྱུར་བ་ཁོ་ན་ཡིན་ནོ། །ཞེས་
གསུངས་པའི་ཕྱིར། འདི་ལ་ཡང་དཔྱོད་ལྡན་ཁ་ཅིག་སྟག་ལོ་ན་རེ། ལས་མཁན་དང་
བཅས་པའི་བཞི་ལས་མ་རྙེད་ནའང་འཆགས་ཏེ། གསང་སྟོན་གྱི་བྱ་བ་འཁོར་བཅས་
མེད་པར་ཡང་འཆགས་པར་རབ་བྱུང་གཞི་ནས་བཤད་ཅིང་། དེ་ཡང་སྒྲུབ་ཏུ་ཡོད་ན་
འཆགས་ལ་ཉེས་བྱས་དང་། མེད་ན་ཉེས་མེད་དུ་འཆགས་ཏེ་གྲོ་བཞིན་སྐྱེས་ལ་ཉེས་མེད་
དུ་གནང་བའི་ཕྱིར། ཞེས་གསུངས་པ་གཞན་འཐད་ཀྱང་བཞི་ཙམ་གྱིས་ཉེས་མེད་རུང་བ་
དང་གྲོ་བཞིན་སྐྱེས་ལ་ཉེས་མེད་དུ་གནང་བ་རྣམས་མི་འཐད་པར་ཐལ། དེ་ལ་ཞུ་བ་

ལས་ཉེས་བྱས་སུ་བཤད་ཅིང་ཉེས་མེད་ཀྱི་ཤེས་བྱེད་མེད་པའི་ཕྱིར་དང་། སྤྱིར་ལས་དང་
པོ་བ་དང༌། སྲིད་པ་ཐ་མ་པ་ལ་ཆོ་ག་ཉེས་མེད་དུ་གནང་ཡང་གཞན་ལ་ཉེས་མེད་དུ་མི་
འགྱུར་བ་འཕྲིན་ཆོག་ལྟ་བུ་དུ་མ་ཡོད་པའི་ཕྱིར། རབ་བྱུང་གི་གཞི་ལས་བཤད་པ་དང་།
གྲོ་བཞིན་སྐྱེས་ལ་བཞི་ཚོགས་ཀྱི་ཆོ་གས་བསྙེན་རྫོགས་ཉེས་མེད་དུ་གནང་བ་གཉིས་ཀ་
ཡང་གཏན་ནས་མི་འཐད་པར་ཐལ། གྲོ་བཞིན་སྐྱེས་རང་ཉིད་བཅུ་ཚོགས་ཀྱིས་བསྙེན་
པར་རྫོགས་པ་གང་ཞིག །འཕགས་པ་ཀཱ་ཏྱ་ནས་དེ་ལ་འཕྲིན་བསྐུར་ནས་སངས་རྒྱས་ལ་
ཞུས་པའི་ངོར་ལྔ་ཚོགས་ཀྱི་དར་ཆོག་ཐོག་མར་གནང་བ་ཡིན་ལ། དེ་ཡང་ཀོ་ལྤགས་ཀྱི་
གཞི་ནས་བྱུང་བའི་ཕྱིར། དང་པོ་གྲུབ་སྟེ། གྲོ་བཞིན་སྐྱེས་ཀཱ་ཏྱཱ་ནས་དང་པོ་རབ་བྱུང་
བྱས་ནས་ཕྱིར་མི་འོང་ཐོབ་ཀྱང་ཡུལ་རྡོ་ཅན་དུ་བཅུ་ཚོགས་མ་རྙེད་པས་ཟླ་བ་གསུམ་དུ་
དགེ་ཚུལ་དུ་བཞག་པ་གང་ཞིག །དབྱར་གྲོལ་ནས་(༩༦བ)བཅུ་ཚོགས་ཀྱིས་བསྙེན་པར་
རྫོགས་པའི་ཕྱིར། དང་པོ་གྲུབ་སྟེ། ཀོ་ལྤགས་ཀྱི་གཞི་ལས་ཚེ་དང་ལྡན་པ་ཀཱ་ཏྱཱ་ན་
ཆེན་པོས་དེ་རབ་ཏུ་བྱུང་ངོ༌། །ཞེས་པ་ནས། རྡོ་ཅན་ཞེས་བྱ་བའི་ཡུལ་གྱི་མཐའ་ན་
དགེ་སློང་གི་ཚོགས་ཉུང་སྟེ་གྲངས་བཅུར་ཚང་བ་དཀའ་ནས། དེས་དེ་ཟླ་བ་གསུམ་དུ་
དགེ་ཚུལ་དུ་བཞག་གོ །ཞེས་གསུངས་པའི་ཕྱིར། རྒྱལ་བ་དགེ་འདུན་གྲུབ་ཀྱིས་ཀྱང་དེ་
ལྟར་གསུང་ངོ་། ། 
གཉིས་པ་གྲུབ་སྟེ། ལུང་ཀོ་ལྤགས་ཀྱི་གཞི་དེ་ཉིད་ལས། ཚོགས་ཀྱི་གྲངས་ཀྱང་
བཅུར་བསྐང་ནས་དེས་དེ་བསྙེན་པར་རྫོགས་པར་བྱས་སོ། །ཞེས་གསུངས་པའི་ཕྱིར།
རྩ་རྟགས་གཉིས་པ་གྲུབ་སྟེ། ཀོ་ལྤགས་ཀྱི་གཞི་ལས། ཞུ་བ་ལྔ་པོ་འདི་དག་ཀྱང་ཞུས་
ཤིག །བཙུན་པ། རྡོ་ཅན་ཞེས་བྱ་བའི་ཡུལ་གྱི་མཐའ་ན་དགེ་སློང་ཉུང་བས་གྲངས་བཅུར་
བསྐང་བ་དཀའ་ན། དེ་ལ་བདག་གིས་ཇི་ལྟར་བསྒྲུབ་པར་བགྱི། ཞེས་སོགས་ཀྱི་འཕྲིན་

དང་། ལན་དུ། ཀོ་ལྤགས་ཀྱི་གཞི་ལས། བཅོམ་ལྡན་འདས་ཀྱིས་བཀའ་སྩལ་པ། དེའི་
ཕྱིར་རྗེས་སུ་གནང་སྟེ། ཡུལ་མཐའ་རྣམས་སུ་འདུལ་བ་འཛིན་པ་དང་ལྔའི་ཚོགས་ཀྱིས་
བསྙེན་པར་རྫོགས་པ་དང་། ཞེས་སོགས་གསུངས་པའི་ཕྱིར་དང༌། དེ་རྗེས་སུ་ཉེ་བར་
འཁོར་གྱིས། མཐའ་དབུས་ཀྱིས་མཚམས་ཞུས་པའི་ཕྱིར། རབ་བྱུང་གི་གཞི་མིན་ལ་ཀོ་
ལྤགས་ཀྱི་གཞིས་བཤད་པའི་ཕྱིར། དེས་ན་བཞིའི་ཉེས་མེད་ཀྱི་ལུང་ཁུངས་དེ་ནི་མ་
བཞུགས་འདུག་གོ །དེས་ན་མེ་ཏོག་ཕྲེང་རྒྱུད་ལ་བརྟེན་ནས་བཞི་ཙམ་གྱིས་བསྙེན་
རྫོགས་ཉེས་མེད་གཏན་མི་སྲིད་པར་ཐལ། དེ་ལྟར་བྱེད་པ་བསམ་བཞིན་དུ་བསྟན་པ་དྲི་
བཅས་སུ་བྱེད་པའི་ཕྱིར། ཐུབ་བསྟན་བྱི་དོར་ལས། དེས་ན་ཕྱིས་ཀྱི་བོད་ཁ་ཅིག་མེ་ཏོག་
ཕྲེང་རྒྱུད་ལ་བརྟེན་ནས་དགེ་སློང་བཞི་ཁོ་ནས་བསྙེན་པར་རྫོགས་པར་བྱེད་པ་ནི་བསྟན་
པ་ལ་གནོད་པའི་ཆོ་ག་ཡིན་ཏེ། ཞེས་གསུངས་པའི་ཕྱིར། དེ་མཁས་མཆོག་རྣམས་ལ་དྲི་
མ་མེད་པའི་རིགས་པའི་སྒོ་ཙམ་བསྟན་ནོ། ། 
ེ མཁས་བླུན་ཕྱོགས་རེ་བ་མང་པོ་ན་རེ། མཁན་པོ་གཅིག་གིས་དུས་གཅིག་ལ་ལས།
(༩༧ན)གཅིག་གིས་བཞི་བསྙེན་པར་རྫོགས་ན་སྡོམ་པ་སྐྱེ་མི་སྲིད་པར་ཐལ། རྩ་བར་
ཚོགས་ཀྱིས་ཚོགས་ལ་ཞེས་སོགས་དང་། དུ་མ་མཁན་པོ་གཅིག་གིས་སོགས་དང་། རྒྱ་
ཆེར་འགྲེལ་ལས། ཚིག་གཅིག་གིས་ཞེས་བྱ་བ་ནི་གསོལ་བ་གཅིག་གིས་སོ། །ཞེས་
གསུངས་པའི་ཕྱིར། །ཟེར་བ་དང་། ཉེས་མེད་ཕུན་ཚོགས་དེ་འདྲ་ལ་སྐྱེ་བའི་དོགས་པ་
ཡང་མི་སྣང་ངོ་། །  ཿ
འདི་དག་བསྟན་པ་ལ་སྐུར་འདེབས་དང་རྒྱལ་བའི་བཀའ་ལ་རས་ཆོད་ཆེས་ངན་དུ་
སྣང་བས་ཅུང་ཟད་དཔྱད་ན་མཚམས་གཅིག་ཏུ་དུས་གཅིག་ལ་ལས་གཅིག་གིས་ཚོགས་
ལ་རྣམ་པ་ཐམས་ཅད་དུ་ལས་མི་ཆགས་ཀྱང་ལས་བྱེད་པ་གཅིག་གིས་བསྒྲུབ་བྱ་གནས་

སོ་སོར་བཀོད་ནས་གསོལ་བ་གཅིག་དང་ལས་གཅིག་གིས་བཞི་ནས་བཅུ་གཉིས་བར་
ལ༌ལས༌བྱས༌ཏེ༌ཉེས༌མེད༌ཆགས༌པ་ཡོད་པར་ཐལ། མཚམས་གཅིག་ཏུ་ལས་བྱེད་པ་
གཅིག་གིས་གསོལ་བ་གཅིག་དང་ལས་གཅིག་གིས་གང་ཟག་བཞི་ལ་ལས་དང་བསྙེན་
རྫོགས་གཉིས་ཀ་མི་ཆགས་པ་གང་ཞིག །གནས་སོ་སོར་བཀོད་ནས་གསོལ་བ་དག་
ལས་གཅིག་གིས་བཅུ་གཉིས་ལ་ལས་ཉེས་མེད་ཆགས་པ་ཡང་ཡོད། དེ་ལྟར་བསྙེན་
རྫོགས་སྒྲུབ་པས་ཉེས་མེད་ཆགས་པ་ཡང་ཡོད། ལས་བྱེད་པ་ཕྱོགས་གཅིག་ཏུ་བསྡད་
ནས་མཚམས་གཉིས་ལ་གཉིས་གཉིས་བཀོད་ནས་བཞི་དེ་ལྟར་བསྙེན་པར་རྫོགས་པའི་
ཉེས་མེད་ཕུན་ཚོགས་ཀྱང་ཡོད་པའི་ཕྱིར། དང་པོ་གྲུབ་སྟེ། མཚམས་གཅིག་ཏུ་ཚོགས་
ཀྱིས་ཚོགས་ལ་ལས་མི་ཆགས་པའི་ཕྱིར་ཏེ། ཞུ་བའམ་གཞུང་དམ་པའི་བམ་པོ་བཅུ་དགུ་
པ་ལས། བཙུན་པ་ལས་བགྱིས་པས་མཚམས་གཅིག་པར་གསོལ་བ་གཅིག་དང་ལས་
གཅིག་གིས་གང་ཟག་བཞི་ལ་ལས་བགྱིས་ན་ལས་བགྱིས་པ་ཞེས་བགྱིའམ། ཨུ་པ་ལི།
མ་ཡིན་ནོ། །ཅིའི་ཕྱིར་ཞེ་ན། མཚམས་གཅིག་པར་མང་པོས་མང་པོ་ལ་ལས་བྱར་མི་
རུང་ངོ༌། །ཞེས་གསུངས་པའི་ཕྱིར་དང་། བསྙེན་རྫོགས་ལའང་དེ་གྲགས་ཆེའོ། །རྟགས་
(༩༧བ)གཉིས་པ་གྲུབ་སྟེ། ལས་བྱེད་གཅིག་གིས་མཚམས་ཐ་དད་པ་བཞིར་བཞི་རེ་མི་
རུང་རེ་རེའམ་གཉིས་རེའམ་གསུམ་རེ་བཀོད་ནས་བསྙེན་རྫོགས་ཉེས་མེད་སྐྱེ་བ་ཡོད་
པའི་ཕྱིར་ཏེ། གཞུང་དམ་པའི་བསྙེན་རྫོགས་ཀྱི་གཞུང་དམ་པ་ལས། བཙུན་པ་ལས་
བགྱིད་པ་ཕྱོགས་གཅིག་ཏུ་མཆིས་ལ་གནས་བཞིར་གང་ཟག་བཞི་བསྙེན་པར་རྫོགས་
པར་བགྱིད་དུ་གནང་ངམ། གནང་སྟེ། དེ་ཡང་འདི་ལྟར་ལས་བྱེད་པའི་དགེ་སློང་གིས་
གནས་བཞི་ཆར་གྱི་མཚམས་སུ་ཤིང་ངམ། འཁར་བའམ། རེ་ལྡེ་རྣམས་ཀྱིས་མནན་ཏེ།
རེ་རེ་ནས་སམ། གཉིས་གཉིས་ནས་སམ། གསུམ་གསུམ་ནས་བསྙེན་པར་རྫོགས་པར་

བྱ་སྟེ་བཞིར་མ་ཚང་ནའོ། །ཞེས་གསུངས་པའི་ཕྱིར།
འདི་ལ་ལས་མཁན་སྒྲུབ་བྱ་དང་མཚམས་གཅིག་ཀྱང་བསྒྲུབ་བྱ་ཚན་སོ་སོ་མཚམས་
གཅིག་མི་དགོས་དེ། དེ་འདྲ་དུ་མ་ཡང་ཡང་བཤད་པའི་ཕྱིར། རིགས་པ་འདི་ཤེས་
དགོས་ལ་འདིའི་གནས་དང་བྱེད་ཚུལ་དཀའ་བས་ལག་ལེན་ལ་གྱ་ཚོམ་དུ་མ་བྱེད་ལ་
སྐུར་པ་ཡང་མ་བྱེད་ཅིག །རྟགས་གསུམ་པ་གྲུབ་སྟེ། གཞུང་དམ་པའི་བསྙེན་རྫོགས་ཀྱི་
སྐབས་དེ་ཉིད་ལས། བཙུན་པ་ལས་བགྱིད་པའི་དགེ་སློང་ཕྱོགས་གཅིག་ཏུ་མཆིས་ནས་
གསོལ་བ་གཅིག་དང་ལས་གཅིག་གིས་གང་ཟག་བཞི་བསྙེན་པར་རྫོགས་པར་བགྱིས་ན་
ལས་ཀྱང་བགྱིས་ལ། དགེ་སློང་དེ་དག་ཀྱང་འདས་པ་དང་བཅས་པར་མི་འགྱུར་བ་
མཆིས་སམ། ཨུ་པ་ལི་ཡོད་དེ། འདི་ལྟར་ཡང་ལས་བྱེད་པའི་དགེ་སློང་གིས་མཚམས་
མནན་ཏེ་མཚམས་སུ་གནས་སམ། མཚམས་སུ་འགྲེང་ངམ། མཚམས་སུ་འདུག་ནས་
གཉིས་ནི་མཚམས་ཀྱི་ནང་དུ་བཞག །གཉིས་ནི་མཚམས་ཀྱི་ཕྱི་རོལ་ཏུ་བཞག་སྟེ། ལས་
བྱེད་པའོ། །ཞེས་གསུངས་པའི་ཕྱིར། འདིར་འགྲེལ་བ་ནི་འགྲེང་ནས་ལས་བརྗོད་རྒྱུ་ལ་
སྦྱོར་ལ་སྔ་མའི་རིགས་པས་ཡང་ཤེས་དགོས། ལུང་རིགས་རལ་གྲིས་བོད་རྒན་རྣམས་
ཀྱིས་སོམ་ཉི་དང་འོལ་ཚོད་ཀྱི་དྲ་བ་ཐམས་ཅད་གཅིག་ཆར་བཅད་ཡོད་པས་(༩༨ན)ཕྱིས་
འབྱུང་ཐར་ལམ་བགྲོད་འདོད་རྣམས་ཀྱི་དགའ་བར་མཛོད་ཅིག ། 
དེ་ལ་ཁོ་ན་རེ། ཕྱོགས་བཞིའི་ཕྱོགས་སོ་སོར་བསྒྲུབ་བྱ་གཉིས་གཉིས་བཀོད་ནས་
ལས་བྱེད་གཅིག་གིས་གསོལ་བ་གཅིག་དང་ལས་གཅིག་གིས་བསྙེན་པར་རྫོགས་པའི་
ཚེ་ལས་བྱེད་དེ་བསྒྲུབ་བྱ་རྣམས་དང་མཚམས་གཅིག་པར་ཐལ། མཚམས་མི་གཅིག་ན་
ལས་མི་ཆགས་པ་གང་ཞིག །དེའི་ཚེ་ཉེས་མེད་ཕུན་ཚོགས་ཡོངས་པའི་ཕྱིར། འདོད་ན།
དེའི་ཚེ་སྒྲུབ་བྱ་སོ་སོ་མཚམས་གཅིག་པར་ཐལ། དེ་སོ་སོ་ནས། ལས་བྱེད་དང་མཚམས་

གཅིག་པའི་ཕྱིར་ན་ཤིན་ཏུ་མ་ཁྱབ་སྟེ། དཔེར་ན་ཆོས་གོས་ཤིང་སྡོང་གི་ཡལ་ག་རྒྱང་
རིང་བའི་ཡལ་ག་མ་འབྲེལ་བའི་ཡལ་ག་གཞན་ལ་བཞག །གཞན་ལ་དགེ་སློང་ཉལ་ན་
འབྲལ་སྤང་འབྱུང་ལ། ཤིང་སྡོང་གི་རྩ་བར་ཉལ་ན་མི་འབྱུང་བ་དང་། ཁང་མིག་སོ་སོ་ལ་
འབྲལ་སྤང་འབྱུང་བ་དང་འཛོམ་མདོ་ལ་མི་འབྱུང་བ་དེ་བཞིན་ཡིན་པའི་ཕྱིར། དེར་ཐལ།
ཤིང་སྡོང་གི་ཡལ་ག་ཕན་ཚུན་མ་འབྲེལ་བ་དང་རྩ་བ་ལ་དེ་ལྟར་གང་ཞིག་བདག་པོ་
གཅིག་མ་ཡིན་པའི་ཁང་པ་སོ་སོ་དང་། དེ་དག་གི་འཛོམ་མདོ་དང་སྒོ་སོགས་ལ་དེ་ལྟར་
ཡིན་པའི་ཕྱིར། དང་པོ་གྲུབ་སྟེ། རྩ་བར། ཡལ་ག་དང་ཡལ་ག་ཕྲ་མོ་དག་མ་རེག་པ་ནི་
གནས་ཐ་དད་པ་ཉིད་དོ། །རྩ་བ་ནི་ཐུན་མོང་ངོ་། །ཞེས་གསུངས་པའི་ཕྱིར། ཁྱབ་སྟེ།
ཊིཀྐ་ལས། དེ་ལྟ་བས་ན་དགེ་སློང་གིས་ཤིང་ལྗོན་པ་གཅིག་ཁོ་ནས་ཡལ་ག་མ་རེག་པ་
གཞན་ལ་ཆོས་གོས་འཇོག་ཤིང་། ཡལ་ག་མ་རེག་པ་གཞན་དུ་སྐྱ་རེངས་འཆར་བར་
བྱེད་ན། དེ་ཆོས་གོས་དང་བྲལ་བར་འགྱུར་ལ། རེག་པ་ལ་ནི་མི་འགྱུར་རོ། །ཞེས་
གསུངས་པའི་ཕྱིར་དང་། རྣམ་འབྱེད་ལས། ཤིང་ལྗོན་པ་ཡལ་ག་དང་ལོ་མ་མ་རེག་པ་
དེའི་ཉེ་འཁོར་གང་ལགས། སོ་སོ་ཐ་དད་པའོ། །ཇི་ཞིག་ཐུན་མོང་ལགས། རྩ་བའོ། །
ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། མཚམས་ཆོ་གས་བྱས་པ་(༩༨བ)
དང་། ཡོལ་བས་དང་། རྩིག་པས་དང་། རིབ་མ་སྟེ་ར་བས་དང་། འོབས་ཀྱིས་དང་།
ནམ་མཁས་དང་། ཆུ་ཡིས་བཅད་པ་སྟེ་མཚམས་བདུན་སོགས་ཀྱང་ཡོད་པ་གང་ཞིག
དེ་བདུན་སོགས་ཀྱི་མཚམས་ཐ་དད་ལ་འབྲལ་སྤང་འབྱུང་ཡང་ཐུན་མོང་བ་ཁང་པའི་སྒོ་
སོགས་ལ་དེ་མི་འབྱུང་བའི་ཕྱིར། དང་པོ་གྲུབ་སྟེ། བམ་པོ་ལྔ་བཅུ་པ་ལས། གྲོང་ལ་
སོགས་པ་ཇི་སྐད་སོགས་སྨོས་པ་དེ་དག་ལ། ལས་ཀྱིས་མཚམས་བཅད་པ་དང་། རྩིག་
པ་དང༌། རིབ་མ་དང་། འོབས་ཀྱིས་བསྐོར་བ་ལ་སོགས་པ་དང་། ཆུ་ཀླུང་དང་། ངམ་

གྲོག་དང་། ནམ་མཁས་ཆོད་པ་ལ་སོགས་པ་མཚམས་བྱས་པ་ལ་ནི་གནས་ཀྱི་མཐའོ། །
ཞེས་གསུངས་པའི་ཕྱིར་དང༌། ཡོལ་བས་ཆོད་པ་དང་། རྒྱང་གྲགས་ཀྱི་མཐའ་སོགས་
ཡང་མཚམས་ཡིན་པའི་ཕྱིར་ཏེ། ཊཱིཀྐ་ལས། མཚམས་བཅད་པ་འབའ་ཞིག་མཚམས་
ཡིན་པར་མ་ཟད་དེ། འདི་ལྟར་ཡོལ་བ་དང་། རྩིག་པ་དང་། རིབ་མ་དང་། འོབས་ཀྱིས་
བསྐོར་བ་ལ་སོགས་པ་དག་ཀྱང་མཚམས་ཉིད་ཡིན་ནོ། །ཞེས་གསུངས་པའི་ཕྱིར། རྟགས་
ཟུར་གཉིས་པ་གྲུབ་སྟེ། ཊཱིཀྐ་ལས། དེ་ལྟ་བས་ན་དགེ་སློང་གིས་སྤུན་ནོར་དག་ལས་དད་
པ་ཐ་དད་པའི་ཁྱིམ་དག་ཏུ་ཆོས་གོས་བཞག་སྟེ། རང་ཉིད་སྒོ་ཁང་དུ་སྐྱ་རེངས་འཆར་
བར་བྱེད་ན་ཆོས་གོས་དང་འབྲལ་བར་མི་འགྱུར་རོ། །དེ་བཞིན་དུ་སྒོ་ཁང་དུ་ཆོས་གོས་
བཞག་སྟེ། རང་ཉིད་སྤུན་རྣམས་ཀྱི་ཁྱིམ་དག་ཏུ་སྐྱ་རེངས་འཆར་བར་བྱེད་ན་ཡང་ཉེས་
པ་མེད་དོ། །ཞེས་གསུངས་པ་ཤིན་ཏུ་གསལ་བའི་ཕྱིར། 
བྱས་པ་ལ་ཁོ་ན་རེ། ལས་བྱེད་དེས་གསོལ་བཞིའི་ལས་གཅིག་གིས་གཅིག་ཅར་དུ་
བཞི་བསྙེན་པར་རྫོགས་པ་དང་། ཉེས་མེད་རུང་བ་གཉིས་མི་འཐད་པར་ཐལ། དེའི་ཚེ་
བསྒྲུབ་བྱ་ལ་ཚོགས་ཚང་བ་གང་ཞིག །ཚོགས་ཀྱིས་ཚོགས་ལ་ལས་རྣམ་པ་ཐམས་ཅད་
དུ་མི་ཆགས་པའི་ཕྱིར་ཟེར་ན། (༩༩ན)རྟགས་དང་པོ་མ་གྲུབ།  
བྱས་པ་ཁོ་ན་རེ། དེའི་ཚེ་ཚོགས་ཚང་བར་ཐལ། དེའི་ཚེ་བསྒྲུབ་བྱ་བཞིར་ལོངས་
པའི་ཕྱིར་ན་མ་ཁྱབ་སྟེ། མཚམས་གཅིག་ཏུ་བཞིར་ལོངས་ན་ཚོགས་སུ་འགྱུར་ཡང་།
མཚམས་བཞི་པོ་ན་རེ་རེ་ལས་མེད་པའི་ཕྱིར། ཁྱབ་སྟེ། ཞུ་བ་ལས། བཙུན་པ་ལས་
བགྱིད་པ་ཕྱོགས་གཅིག་ཏུ་མཆིས་ལ། གནས་བཞིར་གང་ཟག་བཞི་བསྙེན་པར་རྫོགས་
པར་བགྱིད་དུ་གནང་ངམ། གནང་སྟེ། ཞེས་པ་ནས། རེ་རེ་ནས་སམ། གཉིས་གཉིས་
ནས་སམ། གསུམ་གསུམ་ནས་བསྙེན་པར་རྫོགས་པར་བྱ་སྟེ། བཞིར་མ་ཚང་ནའོ། །ཞེས་

གསུངས་པའི་ཕྱིར། འོ་ན་ཐག་རྒྱ་མ་ཡང་རུང་བར་ཐལ། དུས་གཅིག་ལ་གནས་ཐ་དད་
པ་བཞིར་དེ་ལྟར་རུང་བའི་ཕྱིར་ན་ཤིན་ཏུ་འགལ་ཁྱབ་ཡིན་ཏེ། ཐག་རྒྱ་མ་ནི་སྟེང་
གཡོགས་དང་འོག་གཞི་གཉིས་གཅིག་ཡིན་པའི་ཁང་པ་གཅིག་གམ་གནས་གཅིག་ཏུ་ས་
ལ་ཐག་པ་བྲེས་ཙམ་ཡིན་པས་གཏན་མི་ཆགས་ལ། སྔ་མ་ནི་མཚམས་ཐ་དད་པ་ཡིན་
པས་ནམ་མཁའ་དང་ས་གཞི་ལྟར་འདྲེ་དོགས་མི་དགོས་པའི་ཕྱིར་ཏེ། ལས་གཞིའི་ཞུ་བ་
ལས། བཙུན་པ་ལས་བགྱིད་པས་མཚམས་གཅིག་པར་གསོལ་བ་གཅིག་དང་ལས་
གཅིག་གིས་གང་ཟག་བཞི་ལ་ལས་བགྱིས་ན་ལས་བགྱིས་པ་ཞེས་བགྱིའམ། ཨུ་པ་ལི།
མ་ཡིན་ནོ། །དེ་ཅིའི་ཕྱིར་ཞེ་ན། མཚམས་གཅིག་པར་མང་པོས་མང་པོ་ལ་ལས་བྱར་མི་
རུང་ངོ་། །ཞེས་གསུངས་པའི་ཕྱིར། ཁྱབ་སྟེ། མཚམས་གཅིག་ཏུ་བསྒྲུབ་བྱ་བཞི་ལ་
གསོལ་གཉིས་གསོལ་བཞི་དང་འབའ་ཞིག་པ་གང་ཡང་མི་ཆགས་པའི་དོན་ཡིན་པའི་
ཕྱིར། དེས་བསྒྲུབ་བྱ་སོ་སོ་མཚམས་ཐ་དད་པ་བཞིར་གནས་ལ་གནས་དེ་དག་གི་ཐུན་
མོང་བའི་འཛོམ་སྒོ་གཅིག་ལྟ་བུ་དགོས་ཏེ། ཞུ་བ་ལས། བཙུན་པ། ནས། གསོལ་བ་
གཅིག་དང་ལས་གཅིག་གིས་གང་ཟག་བཞི་བསྙེན་པར་རྫོགས་པར་བགྱིས་ན་ལས་ཀྱང་
བགྱིས་ལ། དགེ་སློང་དེ་དག་ཀྱང་(༩༩བ)འདས་པ་དང་བཅས་པར་མི་འགྱུར་བ་མཆིས་
སམ། ཨུ་པ་ལི། ཡོད་དེ། འདི་ལྟར་ཡང་ལས་བགྱིད་པའི་དགེ་སློང་གིས་མཚམས་མནན་
ཏེ། ནས། མཚམས་སུ་འདུག་ནས་གཉིས་ནི་མཚམས་ཀྱི་ནང་དུ་བཞག །གཉིས་ནི་
མཚམས་ཀྱི་ཕྱི་རོལ་ཏུ་བཞག་ཏེ་ལས་བྱེད་པའོ། །ཞེས་གསུངས་པའི་ཕྱིར། འདི་དག་
གིས་མཁན་སློབ་སྦྲགས་མ་ཡང་བསྟན་པར་ཤེས་ཏེ། ལས་སློབ་གཅིག་མ་བྱས་ན་ལུང་
དང་དངོས་སུ་འགལ་ཞིང་མཁན་པོ་བཞི་སོགས་བྱས་ན་ཡང་མཁན་པོའི་ལས་མི་
འགྲིགས་པས་ཉེས་མེད་དུ་བཤད་པ་དང་ཤིན་ཏུ་འགལ་བའི་ཕྱིར། ཡང་གོ་བ་དང་ཁ་ཅིག་

ན་གསེར་རེ། ཕ་ཆོག་དང་མ་ཆོག་ཕན་ཚུན་བསྙེན་པར་རྫོགས་ན་མི་སྐྱེ་ཟེར་བ་གཏན་ནས་
མི་འཐད་པར་ཐལ། མ་ཆོག་གིས་ཕ་བསྙེན་པར་རྫོགས་ན་ཡང་སྐྱེ་བ་གང་ཞིག །ཕ་ཆོག་
གིས་མ་བསྙེན་པར་རྫོགས་ན་ཡང་སྐྱེ་བའི་ཕྱིར། དང་པོ་གྲུབ་སྟེ། རབ་བྱུང་གི་ཞུ་བ་ལས།
བཙུན་པ་དགེ་ཚུལ་ཕ་དགེ་སློང་མའི་ལས་ཀྱིས་བསྙེན་པར་རྫོགས་པར་བགྱིས་ན་བསྙེན་
པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་
རྫོགས་པར་བྱེད་པ་རྣམས་ནི་འདས་དང་བཅས་པའོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། རབ་བྱུང་གི་ཞུ་བ་ལས། བཙུན་པ་དགེ་སློབ་མ་དགེ་སློང་གི་ལས་ཀྱིས་
བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་
པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་འདས་པ་དང་བཅས་
པའོ། །ཞེས་གསུངས་པའི་ཕྱིར། མཚམས་ཀྱི་ཁྱད་པར་ཕྲ་ཞིབ་དང་། དགེ་འདུན་གྱི་སྤྱོད་
ལམ་སོགས་རྒྱས་པར་ལས་གཞིར་འཆད་པས་དེར་བལྟའོ། །ཡང་བོད་ཀྱི་འདུལ་ཥ་ཆེན་
འཛིན་རྒྱུད་འཛིན་བར་གྱི་མང་པོ་ན་རེ། མཁན་སློབ་སྦྲགས་པའི་ཁུངས་མེད་པར་འདོད་པ་
དང་། བསྒྲུབ་བྱ་ལ་སྡོམ་པ་སྐྱེ་བ་ལ་མཁན་པོ་དང་ལས་སློབ་རྣམ་པར་དག་མ་དག་འདྲ་
སྙམ་ཞིང་སྨྲ་བ་མང་ངོ་། །འདི་དག་ཤིན་ཏུ་མི་འཐད་པར་ཐལ། དེ་ལྟར་འདོད་པ་གཉིས་
ནི་ལུང་དང་དགོངས་འགྲེལ་(༡༠༠ན)དུ་མ་དང་ཤིན་ཏུ་འགལ་བའི་ཕྱིར། དེར་ཐལ།
བསྒྲུབ་བྱའི་རྒྱུད་ལ་བསྙེན་རྫོགས་ཀྱི་སྡོམ་པ་སྐྱེ་བའི་ཡུལ་མེད་མི་རུང་གི་ཡན་ལག་ནི།
དགེ་འདུན་ཚད་ལྡན་དང་ལས་སློབ་རྣམ་དག་དགོས་ཀྱང་མཁན་པོ་མེད་དམ་ཁྱིམ་པ་
ཡིན་ཀྱང་བསྒྲུབ་བྱའི་ངོར་རྣམ་དག་ཏུ་སྣང་ན་སྡོམ་པ་སྐྱེ་བ་གང་ཞིག །ལུང་གཞིར།
མེད་ན་འདུལ་བ་འཛིན་པ་དང་ལྔ༌ལ༌སོགས༌པའམ་ཞེས་པས་མཁན་སློབ་སྦྲགས་མ་
བསྟན་པའི་ཕྱིར། དང་པོ་གྲུབ་སྟེ། ལས་སློབ་འདུལ་བའི་ལས་ཀྱི་ཚིག་ཕྱེད་ཀྱང་མ་

འཁྲུལ་བའི་མཁས་པ་དང་སྡོམ་པ་རྣམ་དག་དགོས་པ་མཁན་པོ་དང་མི་འདྲ་བ་གང་
ཞིག །དགེ་འདུན་གྲངས་ཚང་བ་དང་ཁ་སྐོང་འོས་པ་མེད་མི་རུང་ཡིན་ལ་མཁན་པོ་མེད་
ཀྱང་སྐྱེ་བའི་ཕྱིར། དང་པོ་གྲུབ་སྟེ། རྩ་བར། མཐའ་འཁོབ་དག་ཏུ་མེད་ན་འདུལ་འཛིན་
པ་དང་ལྔ་ལ་སོགས་པའོ། །ཞེས་པ་དང་། ཊཱིཀྐ་ལས། མེད་ན་འདུལ་བ་འཛིན་པ་ཞེས་
བྱ་བ་ལས་བྱེད་པ་ཉིད་སོགས་དང་། དེའི་དོན། ཐུབ་བསྟན་བྱི་དོར་ལས། འདུལ་བ་
འཛིན་པ་ཞེས་པ་ནི་ལས་ཀྱི་སློབ་དཔོན་ཏེ། ནས། ངེས་པར་འདུལ་བ་ལ་མཁས་པ་ཞིག་
དགོས་པས་འདུལ་བ་འཛིན་པའི་ཐ་སྙད་ཀྱིས་སྨོས་སོ། །ཞེས་གསུངས་པའི་ཕྱིར་དང་།
ལས་སློབ་དེ་ལྟར་མིན་ན་ལས་མི་ཆགས་པས་མཁན་པོ་དང་མི་འདྲ་བའི་ཕྱིར་ཏེ། ཐུབ
བསྟན་བྱི་དོར་ལས། ལས་ཀྱི་སློབ་དཔོན། ཞེས་པ་ནས། ལྟུང་བ་རགས་པ་དག་ལའང་
འཛེམ་མེད་དུ་སྤྱོད་ཅིང་ལས་ཀྱི་ཆོ་ག་ཚིག་ཕྱེད་ཀྱང་མ་འཁྲུལ་བར་བློ་ལ་ཐོན་པ་ལྟ་ཅི་
སྨོས། ནས། ཕལ་ཆེར་ལས་མི་ཆགས་པ་ཤ་སྟག་ཏུ་སྣང་བས་བསྙེན་རྫོགས་ཀྱི་སྡོམ་པ་
གཏན་སྐྱེ་བ་མིན་ནོ། །ཞེས་གསུངས་པའི་ཕྱིར་དང་། དེ་ལྟར་དུ་ལུང་གིས་ཀྱང་གསུངས་
པའི་ཕྱིར་ཏེ། རབ་བྱུང་གི་ཞུ་བ་ལས། བཙུན་པ། ལས་བགྱིད་པ་ཁྱིམ་པས་བསྙེན་པར་
རྫོགས་པར་བགྱིས་ན་བསྙེན་པར་རྫོགས་པར་ཞེས་བགྱིའམ། ཨུ་པ་ལི་བསྙེན་པར་མ་
རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་(༡༠༠བ)
བཅས་པའོ། །དེ་བཞིན་དུ་མ་ནིང་དང་། དགེ་སློང་མ་སུན་ཕྱུང་བ་དང་། ཕ་དང་མ་དང་
དགྲ་བཅོམ་པ་བསད་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་
དང་། མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། རྐུ་ཐབས་སུ་གནས་པ་དང་།
མི་གནས་པ་དང་། སོ་སོར་གནས་པ་དང་སྔར་ཉེས་པ་བྱུང་བ་དང་། སྔར་འཁྲུག་པས་
ལས་བགྱིད་ན་བསྙེན་པར་རྫོགས་པ་ཞེས་བགྱི་འམ། ཨུ་པ་ལི། བསྙེན་པར་མ་རྫོགས་

པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །
ཞེས་གསུངས་པའི་རྐྱང་སྒྲས་མི་སྐྱེ་བར་ཤིན་ཏུ་གསལ་ཞིང་། མེ་ཏོག་ཕྲེང་རྒྱུད་ལས།
མཁན་པོ་གཏན་མེད་ཉིད་དང་ནི། ཁྱིམ་པའི་རྟགས་ཅན་ཡིན་ཡང་རུང་། །ཞེས་པ་དང་།
རབ་བྱུང་གི་ཞུ་བ་ལས། བཙུན་པ་མཁན་པོ་ཁྱིམ་པས་བསྙེན་པར་རྫོགས་པར་བགྱིད་ན་
བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། ནས།
དེ་བཞིན་དུ་མཁན་པོ་ཟ་མ་དང་མ་ནིང་། ནས། རྒྱས་པར་བསླབ་པ་སྩལ་པའི་བར་དུ་དེ་
རྣམས་ཀྱིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། ཨུ་
པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི་
འདས་པ་དང་བཅས་པའོ། །ཞེས་གསུངས་པའི་ཕྱིར། འདིར་རྣམས་ནི་ཞེས་པས་སྐྱེ་བར་
ཡང་བཤད་པས་ན་རྗེ་བཙུན་རེད་མདའ་པ་སོགས་ཀྱིས་དགེ་འདུན་ལྔས་བསྙེན་རྫོགས་
ལ་མཁན་སློབ་སྦྲགས་པ་རྣམ་དཔྱོད་ཆེ་ཞིང་། མཛོད་འགྲེལ་ལས། གང་ཟག་དང་དགེ་
འདུན་ལས་སྐྱེས་པའི་སྡོམ་པ་སོ་སོར་བཤད་པས་ཀྱང་མཁན་པོ་གཅིག་པུ་ལས་ལས་
སློབ་དགེ་འདུན་ལ་བསྙེན་རྫོགས་དུས་གལ་ཆེ་མི་ཕྱེད་པ་ནི་འདུལ་བ་མི་ཤེས་པའི་ནང་
རྟགས་ཕྱིར་བསྟན་པ་ཡིན་ནོ། ། 
གོང་གི་རྟགས་གཉིས་པ་དང་། དར་ཆོག་གིས་དེ་ལ་དགེ་འདུན་གྲངས་ཁ་སྐོང་
འོས་པ་མེད་མི་རུང་དུ་དགོས་པར་ཡང་གྲུབ་སྟེ། དར་ཆོག་གིས་དགེ་སློང་ཕ་མ་དགེ་
སློབ་མ་རྣམས་ཀྱི་སྡོམ་པ་དགེ་འདུན་གི་(༡༠༡ན)ལས་སྐྱེ་ལ་སོ་ཐར་ལྷག་མ་གང་ཟག་
ལས་སྐྱེ་བའི་ཕྱིར་ཏེ། མཛོད་འགྲེལ་ལས། སོ་སོར་ཐར་པའི་སྡོམ་པ་དེ་ཡང་དགེ་འདུན་
ནམ་གང་ཟག་ལས་ཏེ། དགེ་སློང་དང་དགེ་སློང་མ་དང་དགེ་སློབ་མའི་སྡོམ་པ་རྣམས་ནི་
དགེ་འདུན་ལས་སོ། །གཞན་དག་ནི་གང་ཟག་ལས་སོ། །ཞེས་གསུངས་པའི་དགོངས་པ་

ལྟར། ཐུབ་བསྟན་བྱི་དོར་ལས། དགེ་འདུན་གྲངས་ཚང་ཞིང་ཁ་སྐོང་གི་ཆོས་བཅུ་གསུམ་
དང་ལྡན་པ་བསྙེན་རྫོགས་ལས་མེད་མི་རུང་གི་རྒྱུའི་གཙོ་བོ་ཡིན་ལ། ཞེས་གསུངས་པའི་
ཕྱིར་རོ། །རྩ་རྟགས་གཉིས་པ་དེ་དག་གིས་གྲུབ་ཟིན་ཅིང་སླའོ། །
ཡང་བོད་རྒན་འགའ་ཞིག།ཁ་ཅིག །མེ་ཏོག་ཕྲེང་རྒྱུད་ལས། མཁན་པོ་གཏན་མེད་ཉིད་དང་
ནི། ཁྱིམ་པའི་རྟགས་ཅན་ཡིན་ཡང་རུང་། །ཞེས་པ་ལ་འཁྲུལ་ནས་གོས་དཀཪ་གྱོན་
བཞིན་དུ་བསྙེན་རྫོགས་བྱེད་པ་དང་། བུ་བུ་མོ་དང་བཅས་བཞིན་དུ་བྱེད་པ་དང་། སྔར་
བསྙེན་རྫོགས་མ་བྱས་བཞིན་དུ་ཆོས་གོས་གྱོན་པ་བསྒྲུབ་བྱས་དེ་ལྟར་ཤེས་པ་རྣམས་ལ་
སྡོམ་པ་གཏན་མི་སྐྱེ་བར་ཐལ། དེ་ལ་སྡོམ་པ་མེད་པ་དང་སྡོམ་པ་ཉམས་པར་བསྒྲུབ་
བྱས་ཤེས་ན་མི་སྐྱེ་བའི་ཕྱིར་ཏེ། རྩ་བར། དེ་དགེ་སློང་ཉིད་མ་ཡིན་པར་ཤེས་ན་ནི་མི་
སྐྱེའོ། །ཞེས་པ་དང་། ཐུབ་བསྟན་བྱི་དོར་ལས། མཁན་པོ་དེ་སྔར་བསྙེན་རྫོགས་མ་བྱས་
པར་བསྒྲུབ་བྱས་ངེས་ན་བསྒྲུབ་བྱ་དེ་དག་གི་རྒྱུད་ལ་སྡོམ་པ་གཏན་ནས་མི་སྐྱེ་བ་ཡིན་
ནོ། །ཞེས་པ་དང་། ཊཱིཀྐར་ལུང་དྲངས་པ་ལས། བཀའ་བསྩལ་པ། གལ་ཏེ་བདག་གི་
མཁན་པོ་རྐུ་ཐབས་སུ་གནས་པ་ཡིན་ནོ་ཞེས་ཤེས་ན་ནི་བསྙེན་པར་མ་རྫོགས་པ་ཞེས་
བྱའོ། །གལ་ཏེ་མི་ཤེས་ན་ནི་བསྙེན་པར་རྫོགས་ཞེས་བྱའོ། །སྔོན་ལྟུང་བ་བྱུང་བས་ཀྱང་
དེ་བཞིན་ནོ། །ཞེས་གསུངས་པའི་ཕྱིར། ཡང་མང་པོ་ཞིག་ན་རེ། རྩ་བར། དེ་གཉིས་ཀྱི་
མིང་མ་བརྗོད་ན་ཡང་མི་སྐྱེའོ། །ཞེས་གསུངས་པའི་མིང་མི་བརྗོད་པ་དེ་གསོལ་བ་དང་
བསྒྲུབ་བྱ་ཁོ་ན་ལ་སྦྱོར་བ་དང་། ལ་ལས་གསོལ་བཞི་དང་། ལས་བྱེད་ཁོ་ན་ལ་སྦྱོར་བ་
དང་། བྱུང་རྒྱལ་སྨྲ་བ་གཞན་དག་གིས། ལུང་ལས། གང་ཟག་ལྔ་ནི་བསྙེན་པར་མ་
རྫོགས་(༡༠༡བ)པ་ཞེས་བྱ་སྟེ། བདག་གི་མིང་མ་བརྗོད་པ་དང་། ཞེས་སོགས་དང་། དོན་
གཅིག་ཏུ་འཆད་པ་གསུམ་ཀ་མི་འཐད་པར་ཐལ། རྩ་བའི་དོན་གྱི་མི་བརྗོད་མཁན་ལ་

གསོལ་བ་འདེབས་དུས་ཀྱི་བསྒྲུབ་བྱ་དང་གསོལ་བཞིའི་དུས་ཀྱིས་ལས་བརྗོད་མཁན་
གྱིས་མི་བརྗོད་པ་གཉིས་ཡོད་པ་གང་ཞིག །ལུང་ལས། གང་ཟག་ལྔ་ནི་བསྙེན་པར་
རྫོགས་པ་ཞེས་བྱ་སྟེ། བདག་གི་མིང་མ་བརྗོད་པ་དང་། ཞེས་སོགས་ཀྱི་མིང་གཉིས་མི་
བརྗོད་མཁན་བསྒྲུབ་བྱ་དང༌། གསོལ་འདེབས་ཀྱི་སྐབས་ཁོ་ན་ཡིན་པའི་ཕྱིར། དང་པོ་
གྲུབ་སྟེ། མཁན་པོ་ཡོད་པའི་ཆོ་ག་ལ་གསོལ་བ་འདེབས་དུས་དང་བསྒྲུབ་བྱས་མཁན་པོ་
དང་རང་གི་མིང་མ་བརྗོད་ན་མི་སྐྱེ་བར་ཊཱིཀྐ་དང་ལུང་ལས་བཤད་པ་གང་ཞིག །ལས་
བྱེད་པས་གསོལ་བཞིའི་དུས་མིང་གཉིས་མ་བརྗོད་ན་མི་སྐྱེ་བར་ཡང་ལུང་དང་ཊཱིཀྐར་
བཤད་པའི་ཕྱིར།
དང་པོ་གྲུབ་སྟེ། ཊཱིཀྐར། འདིར་གཞུང་ཡང་དག་པར་ལེན་པའི་ཕྱིར་ནི་གང་ཟག་
གསུམ་ནི་བསྙེན་པར་མ་རྫོགས་པ་ཡིན་ཏེ། བདག་ཉིད་ཀྱི་མིང་མ་བརྗོད་པ་དང་།
མཁན་པོའི་མིང་མ་བརྗོད་པ་དང་། བསྙེན་པར་རྫོགས་པ་མི་ཤེས་པའོ། །ཞེས་གསུངས་
སོ། །ཞེས་པ་དང་། ཊིཀྐ་ལས། མིང་མ་བརྗོད་ན་ཞེས་བྱ་བ་ནི་ཡང་དག་པར་ལེན་པར་
བྱེད་པས་བདག་མིང་འདི་ཞེས་བགྱི་བ་དོན་གྱི་སླད་དུ་མཚན་ནས་སྨོས་ཏེ་མཁན་པོ་
མཚན་ནས་སྨོས་ཏེ་མཁན་པོ་མཚན་འདི་ཞེས་བགྱི་བས་ཞེས་རང་དང་མཁན་པོའི་མིང་
མ་བརྗོད་པའམ། ལས་བྱེད་པས་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་
བགྱི་བས་ཞེས་དེ་གཉིས་ཀྱི་མིང་མ་བརྗོད་ནའོ། །ཞེས་གསུངས་པའི་ཕྱིར། ཁྱབ་སྟེ།
འདི་ནི་མི་འདོད་ནས་མ་བརྗོད་པར་མངོན་ཞིང་རང་དང་མཁན་པོའི་མིང་མ་བརྗོད་པ་
ཡན་ཆད་གསོལ་འདེབས་ཀྱི་ཚིག་དང་བསྒྲུབ་བྱ་ཡིན་པར་ངེས་ལ། ལས་བྱེད་སོགས་ཀྱི་
ལྷག་མ་ནི་གསོལ་བཞིའི་ཚིག་དང་ལས་བྱེད་དུ་སྣང་བའི་ཕྱིར། གཉིས་པ་གྲུབ་སྟེ། ཊཱིཀྐ་
ལས། ལས་བྱེད་པའི་ཕྱིར་ནི་གཞུང་འདི་ཡིན་ཏེ། མཁན་པོ་དང་བསྙེན་པར་རྫོགས་པར་

འཚལ་བ་དང་དགེ་འདུན་དང་གསུམ་གྱི་མིང་བརྗོད་པར་མི་(༡༠༢ན)བྱེད་ན་བསྙེན་པར་
རྫོགས་པར་ཞེས་བགྱིའམ། བསྙེན་པར་མ་རྫོགས་ཞེས་བགྱི། བཀའ་སྩལ་པ། བསྙེན་
པར་མ་རྫོགས་ཞེས་བྱའོ། །ཞེས་གསུངས་པ་ཡིན་ནོ། །ཞེས་སོ། །འདི་ཡང་མི་འདོད་
ནས་ཡིན་པར་མངོན། རྩ་རྟགས་གཉིས་པ་གྲུབ་སྟེ། དེའི་དངོས་བསྟན་གྱི་མིང་མི་བརྗོད་
མཁན་ནི་བསྒྲུབ་བྱ་དང་གསོལ་འདེབས་དུས་ལ་སྦྱོར་དགོས་པའི་ཕྱིར་ཏེ། ལུང་ལས།
གང་ཟག་ལྔ་བསྙེན་པར་མ་རྫོགས་པ་ཞེས་བྱ་སྟེ། བདག་གི་མིང་མི་བརྗོད་པ་དང་།
མཁན་པོའི་མིང་མི་བརྗོད་པ་དང་། གསོལ་བ་ཆད་པ་དང་། བརྗོད་པ་ཆད་པ་དང་།
བསྙེན་པར་རྫོགས་པ་མི་ཤེས་པའོ། །ཞེས་གསུངས་པའི་ཕྱིར། ཁྱབ་སྟེ། བདག་གི་མིང་།
ཞེས་གསུངས་པའི་ཕྱིར། འོན་ཀྱང་ལས་བྱེད་མཁན་གྱིས་མི་འདོད་ནས་མ་བརྗོད་ན་
ལས་མི་ཆགས་པས་གཏན་ནས་མི་སྐྱེ་ལ་དེ་མིན་ཀྱང་ལས་བྱེད་མཁན་གྱིས་ཀྱང་དར་
ཆོག་ཉེས་མེད་ལ་དེ་ལྔ་མ་ཚང་ན་མི་སྐྱེ་སྟེ། དར་ཆོག་ཉེས་མེད་ཕུན་ཚོགས་ལ་བསྒྲུབ་
བྱའི་མིང་དང་མཁན་པོའི་མིང་དང་དགེ་འདུན་གྱི་མིང་དང་གསོལ་བ་དང་ལས་ལྔ་པོ་
གང་རུང་གཅིག་ཙམ་མ་ཚང་ན་ཡང་དེ་མི་སྐྱེ་བའི་ཕྱིར་ཏེ། ཞུ་བ་ལས། བཙུན་པ་བཅོམ་
ལྡན་འདས་ཀྱིས་རྣམ་པ་ལྔས་ནི་བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་
པར་འདོད་པའི་མིང་ནས་བརྗོད་ནས་ལས་མི་ཉམས་པའི་བར་དུའོ། །ཞེས་གསུངས་ན།
བཙུན་པ་ལས་བགྱིད་པས་བསྙེན་པར་རྫོགས་པར་བགྱིད་པ་ན་བསྙེན་པར་རྫོགས་པར་
འཚལ་བའི་མིང་ནས་མ་བརྗོད་ལ། མཁན་པོའི་མིང་ནས་བརྗོད། དགེ་འདུན་གྱི་མིང་
ནས་བརྗོད། གསོལ་བ་ཡང་བགྱིད། ལས་ཀྱང་མ་ཉམས་ན་བསྙེན་པར་རྫོགས་པ་ཞེས་
བགྱིའམ། ཨུ་པ་ལི་བསྙེན་པར་མ་རྫོགས་ཞེས་བྱ་སྟེ། ཞེས་པ་ནས། དགེ་འདུན་གྱི་མིང་
ནས་བརྗོད། གསོལ་བ་ཡང་བགྱིད་ལ། ལས་ནི་ཉམས་ན་བསྙེན་པར་རྫོགས་པ་ཞེས་

བགྱིའམ། ཨུ་པ་ལི་བསྙེན་པར་མ་རྫོགས་པ་ཞེས་བྱ་སྟེ། ཞེས་གསུངས་པའི་ཕྱིར་དང༌།
ལྔ་པོ་རེ་རེ་ནས་སྦྱོར་(༡༠༢བ)བ་འདི་དག་ལ་སྤྲོ་བྱ་མང་ཡང་ཕལ་ཆེར་དེ་དག་གིས་ཤེས་
པར་གྱིས།  
རང་ལུགས་འཐད་ལྡན་དུ་འཆད་པ།
གཉིས་པ་རང་ལུགས་འཐད་ལྡན་དུ་འཆད་པ་ནི། བསྙེན་པར་རྫོགས་ཚུལ་འཆད་
པར་དགེ་འདུན་ལས་བསྙེན་པར་རྫོགས་པར་བྱའོ། །ནས། བསྙེན་པར་རྫོགས་པའི་ཆོ་
གའོ། །ཞེས་བྱུང་། དེ་རྣམས་ཀྱི་དོན་བཤད་དུ་ཡོད་དེ། ཡུལ་གང་ལ། རྟེན་གྱི་གང་ཟག་
གང་གིས། དངོས་པོ་གང་ནོད་པ། ཚུལ་ཇི་ལྟ་བུས་ནོད་པ་བཞི་ཡོད་པའི་ཕྱིར། ཡུལ་
ཡོད་དེ། མཁན་པོ་ལས་སློབ་གསང་སྟོན་དད་པའི་དགེ་འདུན་རྣམས་ལས་ནོད་པར་བྱེད་
པ་ཡིན་པའི་ཕྱིར། ། ཡུལ་དེ་རྣམས་ལས་མེད་མི་རུང་ཡིན་མིན་གྱི་ཁྱད་པར་ཡོད་དེ།
མཁན་པོ་དར་ཆོག་ཉེས་མེད་ཕུན་ཚོགས་ལ་མེད་མི་རུང་དང་སྤྱིར་ཡང་སྡོམ་པ་སྐྱེད་
འཕེལ་ལ་གལ་ཆེ་ཡང་མཁན་པོ་སྡོམ་བྲལ་དང་མེད་པ་སོགས་ལའང་སྡོམ་པ་སྐྱེ་ལགས།
གསང་སྟོན་ཡང་དེ་འདྲ་དང༌། དགེ་འདུན་དང་ལས་སློབ་ནི་རྣམ་དག་དང་ཚད་ལྡན་མེད་
ན་དར་ཆོག་གི་སྡོམ་པ་ཙམ་ཡང་མི་སྐྱེ་བར་བཤད་པའི་ཕྱིར། ཟུར་དང་པོ་གླེང་གཞིས་
གྲུབ་ཅིང་། རྟགས་གཉིས་པ་ལུང་རིགས་ཀྱིས་གྲུབ་པའི་ཕྱིར་ཏེ། ལས་གཞིའི་རྩ་བར་
ཡང་། ཆོ་ག་ལས་འདས་ན་ལས་མི་ཆགས་སོ། །འདིར་ཆོ་ག་ནི་དགེ་འདུན་ཚང་བ་དང་
ལས་བརྗོད་པ་དང་ལས་བྱེད་པ་ཉིད་དོ། །ཞེས་པ་དང་། ཐུབ་བསྟན་བྱི་དོར་ལས། དགེ་
སློང་གི་སྡོམ་པ་ནི་ལས་འཆགས་ངེས་པའི་དགེ་འདུན་གྲངས་ཚང་བའི་དབུས་སུ་ལས་

འདུལ་བའི་སྤྱི་དོན་བློ་གསལ་མགུལ་རྒྱན་ཙིནྟ་མ་ཎིའི་ཕྲེང་མཛེས་ལས་གཞི་སྟོད།
སློབ་ཀྱིས་བསྙེན་རྫོགས་ཀྱི་སྡོམ་པ་སྦྱིན་པའི། ཞེས་པ་ནས། ངེས་པར་དགེ་འདུན་གྱི་
ལས་བྱས་ཤིང་འཆགས་པ་ལ་ལྟོས་ཀྱི་དེ་ལས་གཞན་དུ་སྐྱེ་བ་མི་སྲིད་ལ། ཞེས་གསུངས་
པའི་ཕྱིར། དེས་ན་དར་ཆོག་གིས་སྡོམ་པ་སྐྱེ་བའི་མེད་མི་རུང་མཁན་སློབ་དགེ་འདུན་
རྣམས་ལས་དགེ་འདུན་དང་ལས་སློབ་ཡིན་ཏེ། དགེ་འདུན་ཁ་སྐོང་འོས་པ་གྲངས་ཚང་
མེད་ན་ཆོ་ག་མི་ཆགས་ལ། ལས་སློབ་འདུལ་བ་ལ་མཁས་ཤིང་ལས་ཚིག་འཁྲུལ་མེད་
མ་ཐོན་པ་ལ་ལས་མི་ཆགས་པས་དོན་(༡༠༣ན)ལྡན་དགོས་ལ་མཁན་པོ་ལ་དེ་ལྟར་མ་
ཡིན་པའི་ཕྱིར་ཏེ། ཇི་སྐད་དུ། ཐུབ་བསྟན་བྱི་དོར་ལས། དེ་ལྟར་མཁན་པོ་མེད་པ་དང་
ཡོད་ཀྱང་ཚུལ་ཁྲིམས་དང་མི་ལྡན་པ་ལ་ལྡན་པར་ཡིད་ཆེས་ན་སྡོམ་པ་སྐྱེ་བར་གྲུབ་
བོ། །དེས་ན་བསྙེན་རྫོགས་ཀྱི་རྒྱུའི་གཙོ་བོ་ལས་ཀྱི་ཁ་སྐོང་གི་དགེ་འདུན་དག་ཐེར་དང༌།
ལས་འཆགས་མི་ཆགས་ཀྱི་རྣམ་བཞག་ཅི་ཡང་མི་བྱེད་པར་མཁན་རྒྱུད་དག་མ་དག་
འབའ་ཞིག་གི་རྣམ་བཞག་བརྩི་བ་ནི་འདུལ་བ་མི་ཤེས་པའི་བླུན་པོའི་རྣམ་ཐར་འབའ་
ཞིག་ཡིན་ནོ། །ཞེས་གསུངས་པའི་ཕྱིར།
དགེ་འདུན་ལ་ཆོས་བཞི་ལྡན་དགོས་ཏེ། གྲངས་དབུས་སུ་བཅུ་དང་མཐའ་འཁོབ་
ཏུ་ལྔ་ཚང་བ་དང་། ཁ་སྐོང་གི་ཆོས་བཅུ་གསུམ་དང་ལྡན་པ་དང་། མ་འདུས་པ་དང་ཕྱིར་
ལྡོག་གི་མི་མཐུན་པ་གཉིས་དང་བྲལ་བ་དང་། ལས་བྱེད་དང་ལྡན་པ་ཅིག་དགོས་པའི་
ཕྱིར། རྒྱས་པར་འོག་ཏུ་ལས་གཞིར་བཤད་ལ་ཐུབ་བསྟན་བྱི་དོར་དང་ལས་ཊིཀ་
བལྟའོ། །

གང་གིས་ནོད་པའི་རྟེན་གྱི་ཁྱད་པར། 
གཉིས་པ་གང་གི་ནོད་པའི་རྟེན་ཁྱད་པར་བཞི་དང་ལྡན་པ་དགོས་ཏེ། ལུས་སྐྱེ་བའི་
བར་ཆད་སོགས་དང་མི་ལྡན་པ་དང་། ཡོ་བྱད་དྲུག་ཚང་བ་དང་། བསམ་པའི་ཁྱད་པར་
ལྔ་ལྡན་དང་། ཚིག་སྔ་མ་སྔོན་སོང་རྣམས་དགོས་པའི་ཕྱིར་ཏེ། དང་པོ་དང་བཞི་པ་བཤད་
ཟིན། གཉིས་པ་ཡོ་བྱད་ཀྱི་ཁྱད་པར་ཡོད་དེ། རབ་བྱུང་གི་རྟགས་ཆ་བྱད་གང་ཡང་མེད་
ན་སྡོམ་པ་གཏན་ནས་མི་སྐྱེ་ལ། ཡོ་བྱད་དྲུག་གང་རུང་རེ་མེད་ཀྱང་སྐྱེ་བའི་ཕྱིར། དང་པོ་
གྲུབ་སྟེ། རྩ་བར་། ཁྱིམ་པ་དང་མུ་སྟེགས་ཀྱི་རྒྱལ་མཚན་ཅན་ལ་ཡང་མི་སྐྱེའོ། །ཞེས་
གསུངས་པའི་ཕྱིར། ཟུར་གཉིས་པ་གྲུབ་སྟེ། རྩ་བར། ལྷུང་བཟེད་མེད་ན་རབ་བྱུང་བར་
མི་བྱའོ། །ཞེས་དང་། ཕྲན་ཚེགས་ལས། ལྷུང་བཟེད་མེད་པ་བསྙེན་པར་རྫོགས་ན་
བསྙེན་པར་རྫོགས་པ་ཞེས་བྱ་སྟེ་རྫོགས་པར་བྱེད་པ་ལ་ནི་འགལ་ཚབས་ཅན་དུ་འགྱུར་
རོ། །ཞེས་གསུངས་པའི་ཕྱིར། 
གསུམ་པ་བསམ་པའི་ཁྱད་པར་ལྔ་ཡོད་དེ། སྙིང་ནས་སྡོམ་པ་ལེན་འདོད་དང་། ཐོབ་
པར་(༡༠༣བ)མི་ཤེས་པའི་གླེན་པ་མིན་པ་དང་། མི་མཐུན་པའི་སེམས་མ་སྐྱེས་པ་དང་།
ངེས་པ་ལྔ་དང་བྲལ་བ་དང་། ངེས་འབྱུང་གི་བསམ་པས་ཟིན་པ་ལྔ་དགོས་པར་བཤད་
པའི་ཕྱིར།
གསུམ་པ་དངོས་པོ་གང་ནོད་པ་ཡོད་དེ། དགེ་སློང་སྡོམ་པ་ནོད་པའི་ཕྱིར། བཞི་པ་
ཇི་ལྟར་ནོད་པའི་ཁྱད་པར་ལ། མངོན་གྱུར་བཅུའི་གོ་དོན་དང་། ཆོ་གའི་ཁྱད་པར་
གཉིས། དང་པོ་འཆད་པར་ལུང་གཅིག་ལས་འཕྲོས་པའི་བཅུ་པ་ལས། མངོན་དུ་གྱུར་

ནས་བསྙེན་པར་རྫོགས་པར་འགྱུར་བ་བཅུ་སྟེ། སྟོན་པ་མངོན་དུ་གྱུར་ནས་བསྙེན་པར་
རྫོགས་པར་འགྱུར་བ་དང་། སངས་རྒྱས་མངོན་དུ་གྱུར་པ་དང། ཆོས་མངོན་དུ་གྱུར་པ་
དང་། མཁན་པོ་མངོན་དུ་གྱུར་པ་དང་། སློབ་དཔོན་མངོན་དུ་གྱུར་བ་དང་། བསྙེན་པར་
རྫོགས་འདོད་མངོན་དུ་གྱུར་པ་དང། བསྙེན་པར་རྫོགས་པའི་ཡོ་བྱད་མངོན་དུ་གྱུར་པ་
དང། ཡོངས་སུ་དག་པ་མངོན་དུ་གྱུར་པ་དང་། གསོལ་བ་མངོན་དུ་གྱུར་པ་དང་། ལས་
མངོན་དུ་གྱུར་པ་རྣམས་སོ། །ཞེས་བྱུང་། སྟོན་པ་མངོན་དུ་གྱུར་པ་ཡོད་དེ། དེ་དགེ་
འདུན་མངོན་དུ་གྱུར་པ་ལ་སྟོད་སྨད་ཀྱི་འདུལ་འཛིན་དག་བཞེད་པ་ལྟར་འདོད་པའི་ཕྱིར་
ཏེ། སངས་རྒྱས་ཟུར་དུ་བཤད་པས་སོ། །སངས་རྒྱས་མངོན་གྱུར་ཡོད་དེ། བརྡར་
བཏགས་པའི་སངས་རྒྱས་ཀྱི་སྐུ་མངོན་གྱུར་ལ་བྱེད་པའི་ཕྱིར་ཏེ། རྣམ་འབྱེད་ལས།
བཅོམ་ལྡན་འདས་སྒྲེས་པའི་མཐའ་ལོགས་ན་བཞུགས་པའི་ཚེ་སྒྲེས་པའི་མཐའ་བརྗིད་
ཅིང་། མི་བཞུགས་པའི་ཚེ་ན་མི་བརྗིད་པར་མཐོང་ནས་གནང་ན། འཛམ་བུའི་གྲིབ་མ་
ལ་བཞུགས་པའི་སྐུ་གཟུགས་བགྱིའོ། །གནང་གི་བགྱིས་ཤིག །དེ་སྐུ་གཟུགས་བྱས་ནས་
རྒན་པའི་མཐའ་ལོགས་སུ་བཞག་གོ །ཞེས་གསུངས་པའི་ཕྱིར། ཆོས་མངོན་དུ་གྱུར་པ་
ཡོད་དེ། ལུང་གི་ཆོས་ནི་འདིར་ལས་བྱེད་པ་དང༌། རྟོགས་པའི་ཆོས་ནི་བསླབ་གསུམ་ལ་
ནན་ཏན་བྱེད་པ་མངོན་གྱུར་ལ་བྱེད་པའི་ཕྱིར་ཏེ། ལུང་ལས། བཙུན་པ། ཇི་ཙམ་གྱིས་ན་
ཆོས་མཆིས་པ་ཞེས་བགྱི། ཞེས་དྲིས་པས། ཨུ་པཱ་ལི། ཇི་སྲིད་དུ་ལས་བྱེད་ཅིང་ནན་ཏན་
(༡༠༤ན)བྱེད་པ་ཡོད་པའི་བར་དུ་སྟེ། ཞེས་སོགས་ཀྱིས། དེ་གཉིས་གང་ན་ཡོད་ན་དམ་
ཆོས་ཡོད་ལ། མེད་ན་དམ་ཆོས་ཞིག་པར་བཤད་པ་དང༌། ཐོགས་མེད་ཀྱིས་དམ་པའི་
ཆོས་ཞིག་ཅིང་ནུབ་ན་ནི། དགེ་སློང་གི་སྡོམ་པ་བླང་དུ་མེད་ལ། བླངས་པ་ནི་ཡོངས་སུ་
མི་གཏོང་བར་རིགས་པར་བྱ་སྟེ། ཞེས་གསུངས་པའི་ཕྱིར། དོན་དམ་པའི་དཀོན་མཆོག་

གསུམ་སྐྱབས་འགྲོའི་ཡུལ་དུ་བློ་ཡུལ་ན་ཡོད་ཅིང་། འདིར་བརྡར་བཏགས་པའི་ཆོས་
དང་དགེ་འདུན་སྔར་བཤད་པ་ཉིད་གཙོ་ཆེ་སྟེ། དེ་དག་མེད་ན་དོན་དམ་པའི་ཆོས་དང་
དགེ་འདུན་ཡོད་ཀྱང་སྡོམ་པ་མི་སྐྱེ་བའི་ཕྱིར། དཔེར་ན། ལྷའི་དགྲ་བཅོམ་བཅུས་བསྙེན་
རྫོགས་བྱས་ཀྱང་སྡོམ་པ་མི་སྐྱེ་བའི་ཕྱིར་ཏེ། དེ་འདྲའི་ཆོ་ག་སངས་རྒྱས་འདིས་མ་གནང་
བའི་ཕྱིར། འདིས་མཁན་པོ་དང་། ལས་སློབ་དང་། ལས་ཀྱི་ཁ་སྐོང་དང་། མི་མཐུན་པ་
སྟེ། བཞི་ལ་སངས་རྒྱས་མི་རུང་སྟེ། ལས་ཀྱི་གཞིར། རྒྱལ་བ་ནི་མི་མཐུན་པ་ཉིད་མ་
ཡིན་ན། ཁ་སྐོང་བར་བྱེད་པ་ཉིད་མ་ཡིན་ནོ། །དེས་བྱ་བ་ལས་མ་ཡིན་པས་མི་ཆགས་
སོ། །ཞེས་གསུངས་པའི་ཕྱིར། དེས་ན་སངས་རྒྱས་མཁན་པོར་བགྲང་བ་ནི་དེ་ཉིད་གསལ་
བྱེད་དོ། །གཞན་སླ། 
གསོལ་བ་མངོན་གྱུར་དང་། ལས་མངོན་གྱུར་ལ་འདོད་ཚུལ་གཉིས་ཡོད་དེ། སྨད་
འདུལ་བ་རྣམས་དགེ་འདུན་ལ་གསོལ་བ་ལན་གསུམ་བཏབ་པ་གསོལ་བ་མངོན་གྱུར
དང་། གསོལ་བཞིའི་ལས་བྱས་པ་ལས་མངོན་གྱུར་ལ་འདོད་ཅིང་། སྟོད་འདུལ་བ་
རྣམས། གསོལ་བཞིའི་གསོལ་བ་ནི་གསོལ་བ་དང་། བརྗོད་པ་གསུམ་བྱས་པ་ནི་ལས་
མངོན་གྱུར་ལ་འདོད་པའི་ཕྱིར། དེ་ལ་སྨད་འདུལ་མཁས་པ་དག་ན་རེ། སྟོད་འདུལ་གྱི་
དེ་མི་འཐད་པར་ཐལ། གསོལ་བཞིའི་ལས་ཞེས་གསོལ་བཞིའི་གསོལ་བ་ལས་ཀྱི་ནང་
དུ་འདུས་པའི་ཕྱིར་གསུང་བ་ནི། ལས་བརྒྱ་རྩའི་སྐབས་སུ་གསོལ་བ་འབའ་ཞིག་པའི་
ལས། གསོལ་གཉིས་ཀྱི་ལས་དང་། གསོལ་བཞིའི་ལས་གསུམ་ལ་བརྒྱ་རྩ་(༡༠༤བ)
གཅིག་ཕྱེ་བ་དང་མཐུན་པའི་ཕྱིར་རོ། །སྟོད་འདུལ་གྱི་དེ་འཐད་དཀའ་ཡང་ཐ་སྙད་དེ་
འདྲ་ཡང་ཡོད་དེ། ཤྭ་ཏམ་ལས། གསོལ་བ་བྱས་ཏེ་ལས་བྱའོ། །ཞེས་པ་དང་། གང་ཟག་
ལྔ་བསྙེན་པར་མ་རྫོགས་པར་བཤད་པའི་སྐབས་ཀྱི་གསོལ་བ་ཆད་པ་དང་། བརྗོད་པ་

ཆད་པ་དང་ཞེས་པ་དང་མཐུན་པའི་ཕྱིར་ཏེ། དེའི་རང་གི་མིང་མ་བརྗོད་པ་དང༌། མཁན་
པོའི་མིང་མ་བརྗོད་པས་གསོལ་འདེབས་ཆད་མི་རུང་བ་དང་། ལྷག་མ་གསོལ་བཞི་ཚང་
དགོས་པར་བཤད་པའི་ཕྱིར། ། དེས་ན་བསྙེན་པར་རྫོགས་འདོད་མངོན་གྱུཪ་གསོལ་
འདེབས་ལ་མ་སྦྱར་ཕྱིན་འདིའི་གསོལ་བ་གསོལ་འདེབས་ལ་བྱེད་དགོས་པར་ཐལ། དེ་
མ་བྱས་ན་འདིའི་མངོན་གྱུར་བཅུ་ཚང་ཡང་ཉེས་མེད་ཕུན་ཚོགས་མི་སྐྱེ་བར་མ་ཟད་
བསྙེན་རྫོགས་ཀྱི་སྡོམ་པ་ཙམ་ཡང་མི་སྐྱེ་བའི་ཕྱིར་ཏེ། གསོལ་བཞིའི་སྔོན་ཆོག་དང་དར་
ཆོག་གང་ཡང་གསོལ་འདེབས་མེད་ན་མི་སྐྱེ་བའི་ཕྱིར་ཏེ། བདག་གི་མིང་མི་བརྗོད་པ།
ཞེས་དང་།བསྙེན་པར་རྫོགས་ཀར་ངག་བཅད་ན་མི་སྐྱེ་བར་བཤད་པ་རྣམས་ཀྱིས་གྲུབ་
པའི་ཕྱིར། དེས་ན་གསོལ་འདེབས་ནི་འདིའི་གསོལ་བ་མངོན་གྱུར་ཡིན་ཅིང་མངོན་གྱུར་
བཅུའི་གོ་རིམ་ལ་དཔྱད་པས་ཀྱང་ཤེས་ནུས་ཏེ། རྩ་བར། མཁན་པོ་ཉིད་དུ་ཕྱོགས་པས།
ཞེས་སོགས་ལྟར་དེའི་མཁན་པོར་འགྱུར་རྒྱུའི་དགེ་སློང་གིས་ཞུ་ཡུལ་གྱི་དགེ་འདུན་ལ་
ལས་སློབ་སོགས་ཞུ་བ་ལ་དགེ་འདུན་ཚད་ལྡན་གྲངས་ཚང་འདུས་པ་བསྒྲུབ་བྱ་ལ་ཐོག་
མར་མངོན་གྱུར་དགོས་པས་ན་སྟོན་པ་མངོན་གྱུར་དང་པོ་དང་། དེའི་འོག་ཏུ་སྟོན་པའི་
སྐུ་དང་། དགེ་འདུན་ལ་ཆོས་ཀྱི་ཡོན་ཏན་དྲན་ནས་སྐྱབས་སུ་འཛིན་པས་ཕྱག་བྱེད་ཡུལ་
རིམ་པས་མངོན་དུ་བྱེད་པས་སངས་རྒྱས་དང་། ཆོས་དང་། མཁན་པོ་གསུམ་དང་། དེའི་
འོག་ཏུ་མཁན་པོར་གསོལ་བ་བཏབ་སྟེ་རང་གི་མཁན་པོ་དང་སློབ་དཔོན་གཉིས་མངོན་
གྱུར་པ་དང་ཡོ་བྱས་ཀྱི་སྔོན་དུ་སློབ་དཔོན་ལ་གསོལ་བ་འདེབས་པས་སློབ་དཔོན་དང་
ཡོ་བྱད་མངོན་གྱུར་རིམ་བཞིན་དང་། བསྙེན་(༡་༥ན)པར་རྫོགས་འདོད་ཀྱིས་དེ་གསུམ་
ལེན་པར་མ་ཟད་ཆོས་གོས་གསུམ་གོན་མ་ཐག་དགེ་འདུན་ལ་བསྙེན་པར་རྫོགས་འདོད་
ཤུགས་དྲག་པོས་ཕྱག་གསུམ་བྱས་ཏེ། དེ་ནས་ལྷུང་བཟེད་སྟན་སྟེར་གཉིས་དང་། གདིང་

བ་ཆུ་ཚགས་གསུམ་སྟེ་ཡོ་བྱད་སྟེར་དགོས་པས་བསྙེན་པར་རྫོགས་འདོད་དང་ཡོ་བྱད་
མངོན་གྱུར་རིམ་བཞིན་དང་། གསང་སྟོན་གྱི་དྲིས་ནས་དག་པར་དགེ་འདུན་ལ་བརྗོད།
རྗེས་སུ་རང་དོན་གྱི་གསོལ་འདེབས་དང་། དེ་རྗེས་དངོས་གཞིའི་ལས་བྱེད་དགོས་པས་
ཡོངས་དག་དང་། གསོལ་བ་དང་། ལས་མངོན་གྱུར་རྣམས་རིམ་བཞིན་བཤད་པའི་ཕྱིར།
ཁྱད་པར་དང་པོ་གཉིས་གྲུབ་སྟེ། ཤ་ཏམ་ལས། དེའི་འོག་ཏུ་དགེ་འདུན་འདུག་ཅིང་།
ཞེས་པ་ནས། ལྔ་ལ་སོགས་པའི་ཚོགས་ལ་ཡང་རུང་སྟེ། དང་པོར་སྟོན་པ་ལ་ཕྱག་འཚལ་
དུ་གཞུག་གོ །དེའི་འོག་དགེ་སློང་རེ་རེ་ལ་ཕྱག་གསུམ་གསུམ་འཚལ་དུ་གཞུག་གོ །ཞེས་
པ་ནས། དེའི་འོག་ཏུ་མཁན་པོར་གསོལ་བ་བྱའོ། །ཞེས་གསུངས་པའི་ཕྱིར་དང་། ལུང་
གཞི་ལས་ཀྱང་ངོ་། །རྩ་བར་ཡང་དགེ་འདུན་དང་པོར་བཤད་དོ། ཁྱད་པར་གསུམ་པ་
མཁན་པོ་ནས་ཡོ་བྱད་ཀྱི་བར་རྣམས་རིམ་བཞིན་གྲུབ་སྟེ། ཤ་ཏམ་ལས། དེའི་མཁན་
པོར་གསོལ་བའོ། །མཁན་པོའི་རང་གིས་དེ་ལ་ཆོས་གོས་གསུམ་བྱིན་གྱིས་བརླབས་པར་
བྱའོ། །ཞེས་པ་ནས། དེའི་འོག་ཏུ་ཆོས་གོས་བསྐོན་པར་བྱ་ཞིང་། དེས་ཀྱང་སྣམ་སྦྱར་
དང་བཅས་པ་ཉིད་ཡིན་ལ། བསྙེན་པར་རྫོགས་པའི་ཕྱིར་འདུས་པའི་དགེ་འདུན་ལ་
ཕྱག་བྱའོ། །ཞེས་པ་ནས། ལྷུང་བཟེད་བྱིན་གྱིས་བརླབ་པའོ། །གདིང་བ་དང་ཆུ་ཚགས་
ཚིག་གིས་སྦྱིན་པར་བྱའོ། །ཞེས་གསུངས་པའི་ཕྱིར་དང་། གཞི་འགྲེལ་ལས། ཆོས་གོས་
བྱིན་གྱིས་བརླབས་ཏེ་བསྐོན་ནས། དེར་འདུས་པའི་དགེ་འདུན་ལ་ཕྱག་འཚལ་དུ་གཞུག་
པ། དེའི་འོག་ཏུ་ལྷུང་བཟེད་བསྟན་པར་བྱའོ་ཞེས་སྦྱར་བར་བྱའོ། །ཞེས་གསུངས་པའི་ཕྱིར།
ཁྱད་པར་ལྷག་མའི་གོ་རིམ་སླ་ཞིང་བསྒྲུབ་བྱའི་དགེ་འདུན་ལ་གསོལ་འདེབས་ལ་
གསོལ་བ་བྱས་པ་(༡༠༥བ)ཡིན་པའི་ཕྱིར་ཏེ། དེ་ལྟར་དུ་ཡང་ལུང་དང་བསྟན་བཅོས་དུ་
མས་གྲུབ་པའི་ཕྱིར། ལུང་དང་ཤ་ཏམ་གཉིས་ལས། དགེ་སློང་ལས་བྱེད་པས་བསྙེན་

པར་རྫོགས་པས་གསོལ་དུ་གཞུག་གོ །ཞེས་དང་། དེའི་གཞི་འགྲེལ་ལས། དགེ་སློང་
ལས་བྱེད་པས་རྫོགས་པར་བསྙེན་པར་བྱ་བ་སྟེ། རྫོགས་པར་བསྙེན་པའི་ཕྱིར་དགེ་
འདུན་ལ་གསོལ་དུ་གཞུག་གོ །ཞེས་བྱ་བའི་ཐ་ཚིག་གོ །ཞེས་དང༌། ཤ་ཏམ་ལས། དེ་ནི་
བསྙེན་པར་རྫོགས་པ་གསོལ་བའོ། །ཞེས་གསུངས་པའི་ཕྱིར།
གཉིས་པ་འདིར་བསྙེན་རྫོགས་ཀྱི་ཆོ་གའི་ཁྱད་པར་ཡོད་དེ། སྦྱོར་དངོས་མཇུག་
གསུམ་གྱི་སྒོ་ནས་བྱེད་པའི་ཕྱིར། སྦྱོར་བའི་ཁྱད་པར་བརྒྱད་བཤད་དེ། མཁན་པོ་ཉིད་
དུ་ཕྱོགས་པས་ལས་སློབ་དང་། གསང་སྟོན་བྱེད་རྒྱུའི་དགེ་སློང་སོ་སོ་ལ་གསོལ་བ་
བཏབས་པ་དང་། བསྒྲུབ་བྱས་རང་ལ་མཁན་པོར་གསོལ་བ་དང་། རང་གིས་ཀྱང་ཆོས་
གོས་གསུམ་ལྷུང་བཟེད་སོགས་སྟེར་བ་དང་། ལྷུང་བཟེད་བསྟན་པ་དང་བྱིན་རླབས་
གཉིས་དང་། བསྒྲུབ་བྱ་གསང་སྟོན་བསྐོ་བའི་ལས་མི་ཐོས་ས་དང་། དགེ་འདུན་མཐོང་
བའི་སར་བཀར་ནས། གསང་སྟོན་སྤྲོ་བ་དྲིས་ནས་བསྐོ་བ་དང་། གསང་སྟོན་གྱིས་ལྐོག་
ཏུ་བར་ཆད་དྲི་ཞིང་ནང་དུ་འོང་བ་ཞུ་བ་དང་། ལས་བྱེད་ཀྱི་བརྡའ་སྤྲད་ནས་དགེ་འདུན་
ལ་བསྙེན་རྫོགས་གསོལ་བ་དང་། བར་ཆད་དྲི་བའི་གསོལ་བ་བྱས་ནས་ནང་དུ་བར་ཆད་
དྲི་བ་དང་བརྒྱད་བཤད་པ་དེའི་ཕྱིར། རྩ་བར། མཁན་པོ་ཉིད་དུ་ཕྱོགས་པས། ཞེས་པས་
ནས། དགེ་འདུན་ལ་གསོལ་ནས་བར་ཆད་དྲི་བར་བྱའོ། །ཞེས་གསུངས་པའི་ཕྱིར།
གཉིས་པ་དངོས་གཞི་ཡོད་དེ། ལས་སློབ་ཀྱིས་དགེ་འདུན་ལས་གསོལ་བཞིའི་
ལས་ཀྱིས་བསྙེན་རྫོགས་སྒྲུབ་པ་དེ་ཡིན་པའི་ཕྱིར་ཏེ། རྩ་བར། བསྙེན་པར་རྫོགས་པ་ཉེ་
བར་བསྒྲུབ་པར་བྱའོ། །ཞེས་གསུངས། 
ི གསུམ་པ་མཇུག་གི་ཁྱད་པར་ཡོད་དེ། དུས་གོ་བརྗོད་པ་དང་། གདམས་ངག་
བརྗོད་པ་གཉིས་ཡོད་པའི་ཕྱིར། དང་པོ་འཆད་པར། དེ་མ་ཐག་ཏུ་གྲིབ་ཚོད་རིག་པར་

བྱའོ། །ནས། ཐ་མ་ནི་དེས་ཟླ་བ་གསུམ་དུ་མཆོག་པའོ། །ཞེས་བྱུང༌། དོན་ཡོད་དེ།
དགོས་པ་དང་། ཡུལ་གང་ལ་དང་། གང་ཟག་གི་བརྗོད་དང་། དུས་ནམ་བརྗོད་དང་།
དངོས་པོ་གང་བརྗོད་པ་དང་། ཚུལ་ཇི་ལྟར་བརྗོད་པ་དྲུག་ཡོད་པའི་ཕྱིར།  
དང་པོ་དགོས་པ་ཡོད་དེ། བསྙེན་བཀུར་གྱི་གནས་དང་གནས་མ་ཡིན་པ་ཤེས་པ་
སོགས་ཀྱི་ཆེད་ཡིན་པའི་ཕྱིར། གཉིས་པ་གང་ཟག་གང་ལ་བརྗོད་པ་ཡོད་དེ། དགེ་ཚུལ་
དང་བསྙེན་རྫོགས་ཀྱི་སྡོམ་པ་ཐོབ་མ་ཐག་པ་དེ་ལ་བརྗོད་པར་བྱ་བ་ཡིན་པའི་ཕྱིར།
གསུམ་པ་གང་ཟག་གང་གིས་བརྗོད་པ་ཡོད་དེ། དགེ་ཚུལ་སློང་གི་ལས་སློབ་གཉིས་
ལས་གཞན་པའི་དགེ་སློང་གིས་བརྗོད་པའི་ཕྱིར་ཏེ། ལས་སློབ་ཀྱིས་ལྡང་ན་མི་མཛེས་
པས་གྲིབ་ཚོད་འཇལ་མི་འོས་པའི་ཕྱིར། བརྗོད་དུས་ལངས་ནས་བརྗོད་དགོས་པ་མ་
ཡིན་ནོ། །བཞི་པ་བརྗོད་དུས་ཡོད་དེ། དགེ་ཚུལ་ལ་ཐབས་ལེགས་དང་། བསྙེན་རྫོགས་
ལ་ལས་ཀྱི་མཇུག་སྡུད་དེ་དེ་བཞིན་དུ་འཛིན་ཏོ་ཞེས་པའི་མཇུག་དེར་བརྗོད་པའི་དུས་
ཡིན་པའི་ཕྱིར། བསྙེན་རྫོགས་ལ་ཐབས་ལེགས་དུས་མ་ཡིན་ནོ། །
ལྔ་པ་དངོས་པོ་གང་བརྗོད་པ་ལ་བདུན་ཡོད་དེ། ལོ་དང་། དུས་དང་། ཟླ་བ་དང་།
ཟླ་བའི་ངོ་དང་། ཚེས་གྲངས་དང་། ཉིན་མཚན་གྱི་ཆ་དང་། གྲིབ་ཚོད་དང་བདུན་ཡོད་
པའི་ཕྱིར་ཏེ། རྩ་བར། ཉིན་མཚན་གྱི་ཆ་སྔ་དྲོ་ལ་སོགས་པ་དང་། ནས། ཐ་མ་ནི་དེས་ཟླ་
བ་གསུམ་དུ་མ་ཆོག་པའོ། །ཞེས་བྱུང་། དང་པོ་ཡོད་དེ། བྱི་བ་ལོ་སོགས་བཅུ་གཉིས་དང་
དེ་རེ་རེ་ལ་འབྱུང་བ་ཤིང་མེ་ས་ལྕགས་ཆུ་ལྔས་ཕྱེ་ན་དྲུག་ཅུ་ཡོད་པའི་ཕྱིར། འདིར་དངོས་
སུ་མ་བཤད་ཀྱང་ཞིབ་པར་རྩིས་ལ་ལྟོས་པར་བཤད་པས་ཤེས་དགོས་སོ། ། 
གཉིས་པ་དུས་ལྔ་ཡོད་དེ། མགོ་ཟླ་ནས། ཟླ་བ་བཞི་དགུན་དུས་དང་། ནག་ཟླ་
ནས་ཟླ་བཞི་དཔྱིད་དུས་དང་། དེ་ནས་ཟླ་བ་བཞིའི་གྲོ་ཞུན་གྱི་གཅིག་དབྱར་དུས་དང་།

སྟོན་ཟླ་ར་བའི་མར་ངོའི་ཚེས་གཅིག་དབྱར་ཐུང་ངུ་དང་། དེའི་ལྷག་མ་ཟླ་བ་གསུམ་དུ་
ཞག་གཅིག་གི་མ་ཆོག་པ་དེ་དབྱར་རིང་པོ་ཡིན་པའི་ཕྱིར། གསུམ་པ་ཟླ་བ་བཅུ་གཉིས་
ཡོད་དེ། མགོ་ཟླ་བ་ནས་སྨིན་དྲུག་(༡༠༦བ)ཟླ་བའི་བར་བཅུ་གཉིས་ཡོད་པའི་ཕྱིར་ཏེ།
དུས་བཞིའི་ཟླ་བ་རབ་འབྲིང་ཐ་གསུམ་སྟེ་བཅུ་གཉིས་ཡོད་པའི་ཕྱིར། བཞི་པ་ཟླ་བའི་ངོ་
ཡོད་དེ། ཟླ་བ་རེ་རེ་ལ་ཡར་ངོ་མར་ངོ་གཉིས་དང་། ཕྱོགས་གཉིས་གཉིས་ཏེ་ལོ་གཅིག་
ལ་ངོ་དང་ཕྱོགས་ཉེར་བཞི་ཡོད་པའི་ཕྱིར། ལྔ་པ་ཚེས་གྲངས་ཡོད་དེ། ཡར་ངོའི་ཚེས་
བཅོ་ལྔ་དང་། མར་ངོའི་ཚེས་བཅོ་ལྔ་དང༌། དེ་རེ་རེ་ལ་དགའ་བ་དང་། བཟང་པོ་དང་།
རྒྱལ་བ་དང་། སྟོང་པ་དང་རྫོགས་པ་སྟེ་ལྔ་ཡོད་ཅིང་། ལྔ་པོ་རེ་རེ་ལ་དང་པོ། བར་མ།
ཕྱི་མ་གསུམ་གསུམ་ཕྱེ་བ་ཡོད་པའི་ཕྱིར། དྲུག་པ་ཉིན་མཚན་གྱི་ཆ་ཉེར་གཉིས་ཡོད་དེ།
སྔ་དྲོ། གུང་། ཕྱི་དྲོ། མཚན་མོའི་ཐུན་དང་པོ། ཐུན་དང་པོ་ཕྱེད། གུང་ཐུན། གུང་ཐུན་གྱི་
ཕྱེད། ཐུན་ཐ་མ། ཐུན་ཐ་མའི་ཕྱེད། སྐྱ་རེངས་མ་ཤར་བ། སྐྱ་རེང་ཤར་བ། ཉི་མ་མ་ཤར་
བ། ཉི་མ་ཤར་བ། ཉི་མ་བརྒྱད་ཆ་ཤར་བ། ཉི་མ་བཞི་ཆ་ཤར་བ། གུང་ཚིགས་མ་ཡོལ་
བ། ཉི་མ་བཞི་ཆ་ལུས་པ། ཉི་མ་བརྒྱད་ཆ་ལུས་པ། ཉི་མ་མ་ནུབ་པ། ཉི་མ་ནུབ་པ། རྒྱུ་
སྐར་རྣམས་མ་ཤར་བ། རྒྱུ་སྐར་རྣམས་ཤར་བ་སྟེ་ཉེར་གཉིས་ཡོད་པའི་ཕྱིར། འདིར་ལུང་
ལས། ཉི་མ་བརྒྱད་ཆ་ཤར་བ་དང་བཞི་ཆ་ཤར་བ་དང་ཉི་མ་བཞི་ཆ་ལུས་པ་དང་བརྒྱད་
ཆ་ལུས་པའི་དོན་ལ། གཞི་འགྲེལ་ལས། ཉི་མ་བརྒྱད་ཆ་ཤར་བ་དང་བཞི་ཆ་ཤར་བ་
ཞེས་བྱ་བ་ནི་ཉི་མའི་དཀྱིལ་འཁོར་གྱི་བརྒྱད་ཆ་ཤར་བ་དང་བཞི་ཆ་ཤར་བའོ། །ཞེས་
གསུངས་པར་བརྟེན། ཁ་ཅིག །ཉི་མའི་དཀྱིལ་འཁོར་བརྒྱད་ཆ་དང་བཞི་ཆ་ལ་བྱེད་པ་
མི་འཐད་པར་ཐལ། དེ་ཉི་མས་ནམ་མཁའི་བརྒྱད་ཆ་དང་བཞི་ཆ་ཆོད་པ་ལ་བྱེད་པའི་
ཕྱིར། ལུང་གཞི་ལས། ཉི་མ་མ་ཤར་བ་དང་། ཉི་མ་བརྒྱད་ཆ་ཤར་བ་དང་། གུང་ཚིགས་

མ་ཡོལ་བ་དང་། ཞེས་དང་། ལུང་ཕྲན་ཚེགས་ལས། ཕྱི་དྲོའི་བཞི་ཆ་དང་ཕྱི་དྲོའི་བརྒྱད་
ཆ་དང་། ཞེས་དང་། དགེ་སློང་མའི་རྣམ་འབྱེད་ལས། ཉི་མ་རྩ་དང་། དྲོས་ཆུང་དྲོས་ཆེན་
དང་། ཞེས་དང་། རྣམ་འབྱེད་འགྲེལ་པ་ལས་ཀྱང་། ཉི་མ་བརྒྱད་ཆ་ཤར་བ་ཞེས་བྱ་བ་
ནི་ནམ་མཁའི་ཕྱོགས་ལ་འགྲོ་བའི་ལམ་གྱི་བརྒྱད་(༡་༧ན)ཆ་ཆོད་པའོ། །ཞེས་གསུངས་
པའི་ཕྱིར། ། 
བདུན་པ་གྲིབ་ཚོད་བརྗོད་ཚུལ་ཡོད་དེ། ཐུར་མ་སོར་བཞིས་འཇལ་བའི་གྲིབ་མ་
སོར་བཞི་ལ་སྐྱེས་བུ་དང་། སོར་གཅིག་ལ་རྩ་བ་དང་རྐང་པའི་ཐ་སྙད་བྱེད་པའི་ཕྱིར།
རྩ་བ་དང་རྐང་པ་འགྱུར་ཁྱད་དོ། །དེ་ལ་སྐྱེས་བུར་བརྗོད་པའི་རྒྱུ་མཚན་ཡོད་དེ། སྐྱེས་
བུའི་སྐད་དོད་པུ་རུ་ཥ་ནུས་ལྡན་ལ་འཇུག་ཅིང་། ཐུར་མ་སོར་བཞི་པོ་དེས་ཀྱང་གྲིབ་མ་
སྐྱེད་ནུས་པའི་ཕྱིར། དེ་ལྟར་བཏགས་པའི་དགོས་པ་ཡོད་དེ། རྐུ་ཐབས་སུ་ཞུགས་པ་
སྤངས་པའི་ཆེད་ཡིན་པར་རིན་ཆེན་ཕྲེང་བར་བཤད་དོ། །རྩ་བར་དེ་ནི་ཐུར་མ་སོར་བཞི་
པས་བཟང་ངོ་། །ཞེས་བརྗོད་པའི་རྒྱུ་མཚན་ཡོད་དེ། བཅོམ་ལྡན་འདས་ཀྱིས་གྲིབ་ཚོད་
གཞལ་བར་མཛད་པས། དགེ་སློང་ཤིང་རིང་པོས་གཞལ་བ་བཀག །ཡང་གོམ་པས་
གཞལ་བ་བཀག །ཐུར་མ་རིང་པོས་གཞལ་བ་བཀག་སྟེ། དེ་དག་ཧ་ཅང་ཐོགས་ནས་ཐུར་
མ་སོར་བཞི་དང་སྐྱེས་བུའི་ཐ་སྙད་བཤད་པའི་ཕྱིར་ཏེ། ཤ་ཏམ་ལས། དེའི་འོག་ཏུ་གྲིབ་
ཚོད་གཞལ་བར་བྱའོ། །ཞེས་བཀའ་སྩལ་ནས། ཞེས་པ་ནས། དེ་ལྟར་ན་ཧ་ཅང་ཐོགས་
ནས་བཅོམ་ལྡན་འདས་ཀྱིས་བཀའ་སྩལ་པ། ཐུར་མ་སོར་བཞི་ཙམ་གྱིས། སོགས་
གསུངས་པའི་ཕྱིར། ལུང་དང་། རྩ་བ། ཀརྨ་ཤ་ཏམ་དག་ལས་ཕྲ་རིམ་ནས་བརྗོད་པ་
ལྟར་ཡང་རུང་ཀྱང་། རགས་རིམ་ནས་བརྗོད་ན་ལེགས་པར་རིན་ཆེན་ཕྲེང་བ་ལས་
བཤད་པ་ལྟར་ལེགས་ཏེ། རྟོགས་དཀའ་སླའི་ཁྱད་པར་ཆེ་བའི་ཕྱིར་རོ། ། 

གདམས་ངག་བརྗོད་པ། 
གཉིས་པ་གདམས་ངག་བརྗོད་པ་དེ་འཆད་པར། རྩ་བར། གནས་རྣམས་བརྗོད་
པར་བྱའོ། །ཞེས་པ་ནས། བསྒྲུབ་པར་བྱ་བ་ཐབས་བརྗོད་པ་དང་བཅས་པ་ལ་ཡང་
ངོ་། །ཞེས་བྱུང་། འདིར་གདམས་ངག་ལ་དབྱེ་བ། བསྡུ་བ། གྲངས་ངེས་པ། གོ་རིམས་
ངེས་པ་བཅུ་གཅིག་གིས་གདམས་པའི་རྒྱུ་མཚན་ལྔ་ལས། དང་པོ་དབྱེ་ཚུལ་དུ་མ་ཡོད་དེ།
མདོ་ཚན་གྱི་སྒོ་ནས་ཕ་ལ་བཅུ་གཅིག་དང་མ་ལ་བཅུ་གཉིས་ཡོད། དོན་གྱི་སྒོ་ནས་ཕ་ལ་
ཉི་ཤུ་དང་མ་ལ་སོ་གཅིག་ཡོད་པའི་ཕྱིར། མདོ་ཚན་གྱི་དབྱེ་བ་ཕ་ལ་བཅུ་གཅིག་དང་མ་
ལ་བཅུ་གཉིས་ཡོད་དེ། ཕ་ལ་ཚངས་སྤྱོད་ཀྱི་གནས་བཞི་བརྗོད་(༡་༧བ)པ་དང་། ལྟུང་བ་
བཞི་བརྗོད་པ་དང༌། དགེ་སྦྱོང་གི་ཆོས་བཞི་བརྗོད་པ་དང་། མཆོག་ཏུ་འདོད་པ་ཉིད་
ཀྱིས་རྫོགས་པ་བརྗོད་པ་དང་། ཚུལ་ཁྲིམས་ཀྱིས་མཉམ་པ་བསྒྲུབ་པ་བརྗོད་པ་དང་།
འཇིག་རྟེན་པའི་ཡ་རབས་ཀྱི་ཚུལ་དང་འབྲེལ་བའི་གཟུགས་བརྙན་ནམ་མཐུན་པ་བརྗོད་
པ་དང་། དུལ་བར་གནས་པ་བརྗོད་པ་དང་། དགོས་པ་རྗེས་སྒྲུབ་བརྗོད་པ་དང་། མ་
བརྗོད་པ་ཡང་དག་པར་ཤེས་པར་སྒྲུབ་པ་བརྗོད་པ་དང༌། གུས་པ་ལ་སྦྱར་བ་བརྗོད་པ།
སྒྲུབ་པའི་ཐབས་ངེས་པར་བརྗོད་པ་སྟེ་བཅུ་གཅིག་ཡོད་པ་གང་ཞིག །མ་ལ་དེ་བཅུ་
གཅིག་གི་གནས་དང་ལྟུང་བ་གཉིས་བརྗོད་པའི་རྗེས་སུ་ལྕི་བའི་ཆོས་བརྗོད་པ་བསྣན་
པས་བཅུ་གཉིས་ཡོད་པའི་ཕྱིར། དང་པོ་གྲུབ་སྟེ། རྩ་བར། གནས་རྣམས་བརྗོད་པར་
བྱའོ། །ནས། བསྒྲུབ་པར་བྱ་བ་ཐབས་བརྗོད་པ་དང་བཅས་པ་ལ་ཡང་ངོ་། །ཞེས་པའི་
མདོ་བཅུ་གཅིག་དང་རིམ་བཞིན་སྦྱོར་བའི་ཕྱིར། གཉིས་པ་གྲུབ་སྟེ། ཤ་ཏམ་ལས། ཉིན་

མཚན་དུས་ཚོད་གནས་རྣམས་དང་། །ལྟུང་ལྕི་དགེ་སྦྱོང་མཆོག་འདོད་དང་། །ཞེས་
གསུངས་པའི་ཕྱིར། དེ་ལ་དོན་གྱི་སྒོ་ནས་ཕ་ལ་ཉི་ཤུ་ཡོད་དེ། གདམས་ངག་བཅུ་གཅིག་
གི་དང་པོ་ཚངས་སྤྱོད་ཀྱི་གནས་བརྗོད་པ་དང་། ལྟུང་བ་བརྗོད་པ་དང་། དགེ་སྦྱོང་གི་
ཆོས་བརྗོད་པ་གསུམ་པོ་རེ་རེ་ལ་བརྗོད་པ་བཞི་རེ་ཡོད་པས་བཅུ་གཉིས་དང་ལྷག་མ་
བརྒྱད་ཡོད་པའི་ཕྱིར། དེ་ལ་དོན་གྱི་སྒོ་ནས་མ་ལ་སོ་གཅིག་ཡོད་དེ། གནས་བརྗོད་པ་
ལ་གསུམ་དང་། ཕམ་པ་བརྗོད་པ་བརྒྱད་དང་། ལྕི་ཆོས་བརྗོད་པ་བརྒྱད་དང་། དགེ་
སྦྱོང་གི་ཆོས་བརྗོད་པ་བཞི་སྟེ་ཉེར་གསུམ་དང་གདམས་ངག་ལྷག་མ་བརྒྱད་དང་སོ་
གཅིག་ཡོད་པའི་ཕྱིར། གཉིས་པ་བསྡུ་བ་ནི། དེ་དག་བསྡུས་ན་གཉིས་སུ་འདུས་ཏེ། དང་
པོ་དགུ་བསླབ་བྱ་ཡུལ་ལ་གདམས་པ་དང༌། ཕྱི་མ་གཉིས་སློབ་བྱེད་གཉེན་པོ་ལ་
གདམས་པ་གཉིས་སུ་འདུ་བའི་ཕྱིར།  
གསུམ་པ་གྲངས་ངེས་ཡོད་དེ། བསྙེན་པར་རྫོགས་མ་ཐག་པ་ལ་བཅུ་གཉིས་གིས་
གདམས་ན་འདུལ་བའི་བསླབ་བྱ་མཐའ་དག་ལ་གདམས་པའི་དོན་དུ་འགྱུར་ལ་དགོས་
པ་ལ་ལྟོས་པའི་གྲངས་(༡༠༨ན)མང་ཉུང་འཚམས་པ་དེ་ཡིན་པའི་ཕྱིར། བཞི་པ་གོ་རིམ་
ཡོད་དེ། ལུང་གི་གོ་རིམ་དང་བསྟུན་པ་ཡིན་པའི་ཕྱིར། ལྔ་པ་གདམས་ངག་བཅུ་གཅིག་
གིས་གདམས་པའི་རྒྱུ་མཚན་ཡོད་དེ། བསླབ་བྱ་མཐའ་དག་འདུས་ལ་སྒྲུབ་ནུས་ཀྱི་ཆེད་
ཡིན་པའི་ཕྱིར། ། སྦྱང་པའི་ཡོན་ཏན་བཅུ་གཉིས་ནི། གོས་ཕྱག་དར་ཁྲོད་པ་དང་། ཟས་
བསོད་སྙོམས་པ་དང་། གནས་ཤིང་དྲུང་པ་གསུམ་ལས་གཞན་དགུ་འདིར་མི་གདམས་
པའི་རྒྱུ་མཚན་ཡོད་དེ། གཞན་དགུ་ཞེ་སྡང་ཅན་ལ་མ་གནང་བའི་ཕྱིར། འཕྲོས་དོན་
སྦྱངས་ཡོན་ནི། ཤེས་བྱ་ཆོས་ཅན། སྦྱངས་པའི་ཡོན་ཏན་བཅུ་གཉིས་ཡོད་དེ། བསོད་
སྙོམས་པ་དང་སྟན་གཅིག་ཕྱིས་མི་ལེན། །ཆོས་གོས་གསུམ་དང་ཕྱིང་པ་ཕྱག་དར་ཁྲོད། །

དགོན་པ་ཤིང་དྲུང་པ་དང་བླ་གབ་མེད། །ཙོག་བུ་དུར་ཁྲོད་པ་དང་བཞི་ཇི་བཞིན། །ཞེས་
པ་ལྟར་ཡོད་པའི་ཕྱིར། དེ་ལ་བཅུ་གསུམ་ཡོད་དེ། །ཉན་ས་ལས། རྙེད་པས་ཆོག་པའི་
བསོད་སྙོམས་པ་དང་། མཐར་གྱིས་སློང་བའི་བསོད་སྙོམས་པ་དང་། སྟན་ཅིག་པ་དང་།
ཟས་ཕྱིས་མི་ལེན་པ་དང་། ཆོས་གོས་གསུམ་པ་དང་། ཕྱིང་བ་པ་དང་། ཕྱག་དར་ཁྲོད་པ་
དང་། དགོན་པ་བ་དང་། ཤིང་དྲུང་པ་དང་། བླ་གབ་མེད་པ་དང་། དུར་ཁྲོད་པ་དང་།
ཙོག་པུ་པ་དང་། གཞི་ཇི་བཞིན་པ་ཡིན་ཏེ། ཞེས་དང་། ཡང་དེ་ཉིད་ལས། དེ་ལ་བསོད་
སྙོམས་པ་ཉིད་བྱེ་བྲག་ཏུ་མ་ཕྱེ་བ་ལས་བརྩམས་ན་ནི་སྦྱངས་པའི་ཡོན་ཏན་བཅུ་གཉིས་
སུ་འགྱུར་རོ། །བྱེ་བྲག་ཏུ་ཕྱེ་བ་ལས་བརྩམས་ན་ནི་བཅུ་གསུམ་མོ། །ཞེས་གསུངས་པའི་
ཕྱིར། རྒྱས་པར་ཕྱེ་ན་ཉི་ཤུ་ཡང་ཡོད་དེ། བསོད་སྙོམས་པ་གཉིས། སྟན་གཅིག་པ་
གསུམ། ཟས་ཕྱིས་མི་ལེན་པ་གཉིས། ཕྱག་དར་ཁྲོད་པ་གཉིས། དུར་ཁྲོད་པ་གཉིས།
ཙོག་བུ་པ་གསུམ་སྟེ་བཅུ་བཞི། ལྷག་མ་མ་ཕྱེ་བ་དྲུག་སྟེ་ཉི་ཤུ་ཡོད་པའི་ཕྱིར། དང་པོ་
གཉིས་ཡོད་དེ། རྙེད་པས་ཆོག་པའི་བསོད་སྙོམས་པ་དང་། མཐར་གྱིས་སློང་བའི་བསོད་
སྙོམས་པ་གཉིས་ཡོད་པའི་ཕྱིར། གཉིས་པ་གསུམ་ཡོད་དེ། སྟན་གྱི་མཐའ་ཅན་གྱི་སྟན་
གཅིག་པ་དང་། ཆུའི་མཐའི་སྟན་གཅིག་(༡༠༨བ)པ་དང་། ཟས་ཀྱི་མཐའི་སྟན་གཅིག་པ་
གསུམ་ཡོད་པའི་ཕྱིར། གསུམ་པ་གཉིས་ཡོད་དེ། ཟས་ཕྱིས་མི་ལེན་པ་དུས་གཅིག་པ་
དང་། ཟས་ཕྱིས་མི་ལེན་པ་གསོགས་པ་པ་གཉིས་ཡོད་པའི་ཕྱིར། བཞི་པ་གཉིས་ཡོད་
དེ། བོར་བའི་ཕྱག་དར་ཁྲོད་པ་དང་། དུས་ཚིགས་སུ་སྦྱང་བའི་ཕྱག་དར་ཁྲོད་པ་གཉིས་
ཡོད་པའི་ཕྱིར། ལྔ་པ་གཉིས་ཡོད་དེ། ཐམས་ཅད་དུར་ཁྲོད་དང་ལྡན་པ་དང་། ཕྱོགས་
འགའ་དུར་ཁྲོད་དང་ལྡན་པ་གཉིས་ཡོད་པའི་ཕྱིར། དྲུག་པ་གསུམ་ཡོད་དེ། ལོགས་
བཞིར་དུས་ཀུན་ཏུ་མི་སྙེས་པའི་ཙོག་པུ་པ་ཆེན་པོ་དང་རྒྱབ་ཙམ་ལས་ལོགས་གཞན་

གསུམ་མི་བརྟེན་པའི་ཙོག་པུ་པ་འབྲིང་དང་། རྒྱབ་དང་གཡས་གཡོན་ཤིང་སོགས་ལ་
བརྟེན་ཀྱང་མགོ་སྔས་ལ་མི་འཇོག་པའི་ཙོག་པུ་པ་ནི་ཙོག་བུ་པ་ཆུང་ངུ་ཡིན་པའི་ཕྱིར།
བཅུ་གཉིས་པོ་འདི་དག་ཆགས་པ་གང་གི་གཉེན་པོ་བྱེད་པ་དང་བསྡུ་ཚུལ་ཡོད་དེ། དེ་
བཅུ་གཉིས་བསྡུས་ན་ཟས་ལ་སྲེད་པའི་གཉེན་པོ། གོས་ལ་སྲེད་པའི་གཉེན་པོ་དང་།
སྤྱོད་ལམ་ལ་སྲེད་པའི་གཉེན་པོ་དང་། གནས་ལ་སྲེད་པའི་གཉེན་པོ་དང༌། བཞིར་འདུ་
བའི་ཕྱིར། དང་པོ་གསུམ་དང་། འོག་མ་གསུམ་དང་། ཙོག་བུ་པ་དང་། གཞན་ལྔ་རིམ་
པར་འཇོག་པའི་ཕྱིར། གཉེན་པོ་བྱེད་ཚུལ་རྒྱས་པར་ཉན་སར་བལྟའོ། །དེ་བཅུ་གཉིས་
ཆོས་ཅན། སྦྱངས་པའི་ཡོན་ཏན་ཞེས་བརྗོད་པའི་རྒྱུ་མཚན་ཡོད་དེ། ཟས་སོགས་ལ་སྲེད་
པ་ལས་སུ་མི་རུང་བ་སྦྱངས་ཤིང་ཚངས་སྤྱོད་ལ་སེམས་གནས་པ་དང་མཉེན་པ་སོགས་
ལས་རུང་དུ་སྤྱོད་པའི་ཡོན་ཏན་ཡིན་པས་ན་དེ་ལྟར་བརྗོད་པའི་ཕྱིར། དཔེར་ན་བལ་
སྨེལ་བ་ལ་སྦྱངས་པར་བཤད་པ་བཞིན་ཞེས་ཉན་སར་ཡོན་ཏན་དེ་དང་དེ་བྱེད་པར་ཁས་
ལེན་པའམ་ཡིད་དམ་བཅའ་བ་ནི། སྦྱངས་ལོན་པའི་གང་ཟག་དེ་དང་དེའི་མཚན་ཉིད་
དང་གོ་དོན་ཡིན་ལ། འདི་དག་སྦྱངས་པའི་ཡོན་ཏན་བསྟན་པ་དང་ཉན་ས་ལས་བྲིས་
པས་དེར་བལྟའོ། །གཉིས་པ་ནི་གནས་ཀྱི་ཡོན་ཏན་ཏུ་བཤད་དོ། །(༡༠༩ན) 
གནས་ཀྱི་བླ་མའི་ཡོན་ཏན་བཤད་པ།
༈ གཉིས་པ་ཐོབ་པ་མི་ཉམས་པར་བསྲུང་བའི་ཐབས་ལ། མཁན་པོ་དང་གནས་
ཀྱི་སློབ་དཔོན་གྱི་ཡོན་ཏན་དང་། གནས་པས་དེ་ལ་བརྟེན་ཚུལ་གཉིས། དང་པོ་ལ་གླེང་
གཞི་དང་། ཡོན་ཏན་བཤད་པ། སྒྲ་སྒྲུབ་བཤད་པ་གསུམ། གླེང་གཞི་ཡོད་དེ། མཁན་

སློབ་མེད་པས་ལེགས་པར་མ་སྦྱངས་པ་དང་། རྒོད་བག་གི་སྤྱོད་ལམ་གྱིས་བསྟན་པ་
དང་འགལ་བས། ། མཁན་སློབ་ཅན་གྱི་དར་ཆོག་དང་བཅས་པ་གནང་། ཉེ་དགའ་ལ་
བརྟེན་ནས་བརྟན་པའི་ཡོན་ཏན་དགེ་སློང་གིས་ལོ་བཅུ་ལོན་དགོས་པ་དང་། རྒན་ཞུགས་
ལོ་བཅུ་ལོན་ཀྱང་མི་ཤེས་པས་མུ་སྟེགས་རབ་བྱུང་ལ་བརྟེན་ནས་ལྔ་ཚན་ཉི་ཤུ་དང་།
བཅོམ་ལྡན་འདས་ལྗོངས་རྒྱུ་བའི་ཟླ་གྲོགས་ཉུང་བར་གཟིགས་ནས་ལྔ་པ་ཐ་མ་རྗེས་
བཅས་སུ་མཛད་པའི་ཕྱིར།  
གཉིས་པ་ལ་མདོར་བསྟན་དང་། རྒྱས་བཤད་གཉིས། དང་པོ་ནི། ཤེས་བྱ་ཆོས་
ཅན། གཞན་གྱི་མཁན་པོ་དང་། ལས་སློབ་དང་། གནས་ཀྱི་སློབ་དཔོན་དུ་གསུམ་བྱེད་
པའི་ལས་དང་པོ་པ་མ་ཡིན་པའི་དགེ་སློང་ནི་བརྟན་མཁས་ཀྱི་ཡོན་ཏན་གཉིས་དང་ལྡན་
པ་དགོས་ཏེ། བརྟན་པའི་ཡོན་ཏན་བསྙེན་པར་རྫོགས་ནས་སྡོམ་རྒྱུན་རྣམ་དག་བར་མ་
ཆད་པར་ལོ་བཅུ་ལོན་པ་དང། མཁས་པའི་ཡོན་ཏན་ལྔ་ཚན་ཉེར་གཅིག་གང་རུང་དང་
ལྡན་པ་དགོས་པའི་ཕྱིར། དང་པོ་གྲུབ་སྟེ། སྡོམ་རྒྱུན་རྣམ་དག་ཅེས་པས་བསླབ་བྱིན་
སོགས་གཅོད་པས་འདུན་པ་ཚང་བའི་ཕྱིར། རྩ་བར། བསྙེན་པར་རྫོགས་ནས་ལོ་བཅུ་
མ་ལོན་པར་མཁན་པོ་ཉིད་དང་གནས་ཉིད་དང་མི་གནས་པར་འདུག་པར་མི་བྱ། ཞེས་
གསུངས་པའི་ཕྱིར། འདིས་བརྟན་པ་དེ་འདྲ་མ་ཐོབ་པར་མཁན་པོ་དང་གནས་ཀྱི་སློབ་
དཔོན་མི་བྱེད་པར་མ་ཟད་རང་ཡང་གནས་ལ་བརྟེན་དགོས་པར་བཤད་པའི་ཕྱིར། གཉིས་
པ་གྲུབ་སྟེ། རྩ་བར། འོག་ནས་འབྱུང་བ་དག་ལས་ལྷན་ཅིག་སྦྱར་བ་གང་དང་ཡང་མི་
ལྡན་པས་ནི་མ་ཡིན་ནོ། །ཞེས་གསུངས་པའི་ཕྱིར་དང་། ལུང་གཞི་(༡༠༩བ)ལས། ལོ་བཅུ་
ལོན་པ་ཆོས་ལྔ་དང་ལྡན་པས། ཞེས་གསུངས་པའི་ཕྱིར། གཉིས་པ་འཆད་པར། རྩ་བར།
ནད་གཡོག་དང་འགྱོད་པ་གསལ་བ་དང་། ནས། རྒྱས་པ་ཐོན་པ་ཉིད་དོ། །ཞེས་བྱུང་།

ལྔ་ཕྲུགས་ཉེར་གཅིག་བཤད་པ།  
༑ འདིར་ལྔ་ཚན་ཉེར་གཅིག་ཡོད་དེ། ལུང་གཞིའི་བར་སྡོམ་ལས། ལོ་བཅུ་ལོན་དང་
འཛིན་དང་མཁས། །རིག་དང་གསལ་དང་འཛིན་འཇུག་དང་། །སློབ་དང་སློབ་འཇུག་
རྣམ་པ་གཉིས། །ཕུན་སུམ་ཚོགས་གཉིས་རྣམ་པ་གསུམ། །སློབ་དང་མི་སློབ་བྱུང་ཤེས་
དང་། །གནས་འཆའ་འཆར་འཇུག་ལྟུང་བ་ཤེས། །ལྷོ་ཡི་རི་ལ་རྒྱུ་བ་ཡི། །སྡེ་ཚན་ཡང་
དག་བསྡུས་པ་ཡིན། །ཞེས་གསུངས་པ་ལྟར་ཡོད་པའི་ཕྱིར། འོ་ཆཅ་ཀྱི་མཤཋ
དང་པོ་ལོ་བཅུ་ལོན་པའི་ལྔ་ཚན་ཡོད་དེ། བསྙེན་པར་རྫོགས་ནས་སྡོམ་རྒྱུན་རྣམ་
དག་བར་མ་ཆད་པར་ལོ་བཅུ་ལོན་པ་དང་། སྙིང་བརྩེས་ནད་གཡོག་དང་། འདུལ་བར་
མཁས་པས་འགྱོད་པ་སེལ་བ་དང་། མངོན་པར་མཁས་པས་སྡིག་ལྟ་སྤང་བ་དང་། བསམ་
པ་ཤེས་པས་གནས་མངོན་པར་མི་དགའ་བ་འདོར་བ་བཞི་བྱེད་དམ་བྱེད་འཇུག་ནུས་པ་
ལྔ་དེ་ཡིན་པའི་ཕྱིར་ཏེ། རྩ་བར། ནད་གཡོག་དང་འགྱོད་པ་བསལ་བ་དང་། སྡིག་པ་
ཅན་གྱི་ལྟ་བའི་རྣམ་པ་སྤངས་པ་དང་། གནས་མངོན་པར་མི་དགའ་བ་དོར་བ་དག་ལ་
བྱེད་དམ་བྱེད་དུ་འཇུག་ནུས། ཞེས་གསུངས་པའི་ཕྱིར། 
གཉིས་པ་སྡེ་སྣོད་གསུམ་འཛིན་གྱི་དེ་ཡོད་དེ། སྡེ་སྣོད་གསུམ་འཛིན་པ་དང་། ཐུན་
མོང་གི་མང་ཐོས་དང་། ཚུལ་ལྡན་ཏེ་ལྔ་ཚན་དེ་ཡིན་པའི་ཕྱིར་ཏེ། དེ་གསུམ་མི་བརྗེད་
པར་བཟུང་བ་ནི་དེ་གསུམ་འཛིན་པའི་དོན་ཡིན་པའི་ཕྱིར་ཏེ། ཊཱིཀྐ་ལས། མདོ་སྡེ་ལ་
སོགས་པ་བཟུང་བ་མི་བརྗེད་པ་ནི་འཛིན་པའོ། །ཞེས་གསུངས་པའི་ཕྱིར། ཆོ་ཁ་
གསུམ་པ་གསུམ་མཁས་ཀྱི་དེ་ཡོད་དེ། གསུམ་ལ་མཁས་པ་དང་ཐུན་མོང་གི་

མང་ཐོས་ཚུལ་ལྡན་ལྔ་པ་དེ་ཡིན་པའི་ཕྱིར་ཏེ། སྡེ་སྣོད་གསུམ་མ་འདྲེས་པར་སོ་སོར་
གནས་པ་ནི་དེ་གསུམ་ལ་མཁས་པའི་དོན་ཡིན་པའི་ཕྱིར།
བཞི་པ་གསུམ་རིག་(༡༡༠ན)གི་དེ་ཡོད་དེ། སྡེ་སྣོད་གསུམ་རིག་པ་ཐུན་མོང་གི་
མང་ཐོས་ཚུལ་ལྡན་ལྔ་ཚན་དེ་དེ་ཡིན་པའི་ཕྱིར་ཏེ། དེ་གསུམ་ལ་ཚད་མ་གསུམ་གྱིས་སོ་
སོར་ཤེས་པ་དེ་དེ་གསུམ་རིག་པའི་དོན་ཡིན་པའི་ཕྱིར་ཏེ། ཊཱིཀྐ་ལས། མངོན་སུམ་དང་
རྗེས་སུ་དཔག་པའི་ཚད་མ་གཉིས་དང་ལུང་གིས་མདོ་སྡེ་ལ་སོགས་པ་སྦྱོར་བ་ནི་རིག་
པའོ། །ཞེས་གསུངས་པའི་ཕྱིར། སི་ཨྰཿཧཱུཾ་ཌི་ལ་མཚོ་སྐཎྜ་གྱི་ལོན་ཌ་ནཱནསཎཀེ
ལྔ་པ་གསུམ་གསལ་གྱི་དེ་ཡོད་དེ། དེ་གསུམ་གྱི་ཚིག་དོན་མ་འདྲེས་པར་ལུང་
རིགས་ཀྱིས་གཞན་ལ་འཆད་ནུས་པ་གསུམ་གྱི་སྟེང་དུ་ཐུན་མོང་གི་མང་ཚུལ་བསྣན་པ་
དེ་དེ་ཡིན་པའི་ཕྱིར་ཏེ། གསལ་བ་ཚིག་དོན་གསལ་བར་བཤད་པའི་དོན་ཡིན་པའི་ཕྱིར་
ཏེ། ཊཱིཀྐ་ལས། གཞན་ལ་གོ་བར་བྱེད་ནུས་པ་གང་ཡིན་པ་དེ་ནི་གསལ་ལོ། །ཞེས་
གསུངས་པའི་ཕྱིར། དེས་ན། རྩ་བར། སྡེ་སྣོད་མངོན་པར་ཤེས་པ་ཉིད་དོ། །ཞེས་པས་
ལྔ་ཚན་བཞི་བསྟན་ཏེ། ལུང་ལས། མདོ་སྡེ་ལ་སོགས་པ་འཛིན་པ་དང་མཁས་པ་དང་
རིག་པ་དང་གསལ་བ། ཞེས་གསུངས་པས། བཞི་པོ་དེ་བསྡུས་ནས་བཤད་པའི་ཕྱིར་ཏེ།
ཊཱིཀྐ་ལས། མདོ་འདིས་ནི་ལྔ་པ་བཞི་བསྟན་ལ། ཞེས་གསུངས་པའི་ཕྱིར།  ཿ་ཌ
དྲུག་པ་གསུམ་འཛིན་འཇུག་ནུས་པའི་དེ་ཡོད་དེ། དེ་གསུམ་གྱི་ཚིག་དོན་རང་གིས་
འཛིན་ནུས་པར་མ་ཟད་གཞན་འཛིན་འཇུག་ནུས་པ་གསུམ་དང་ཐུན་མོང་གི་མང་ཚུལ་
ལྔ་པོ་དེ་དེ་ཡིན་པའི་ཕྱིར་ཏེ། རྩ་བར། དེ་དག་འཛིན་དུ་འཇུག་ནུས་པ་ཉིད་དོ། །ཞེས་
གསུངས་པའི་ཕྱིར། འདི་ནི་སྡེ་སྣོད་མངོན་པར་ཤེས་པའི་ནང་ཚན་དང་འདུལ་བར་
གནས་པ་གཉིས་བསྟན་ཏེ། རང་གིས་མི་ཤེས་ན་གཞན་དེ་ལ་སྦྱོར་མི་ནུས་པའི་ཕྱིར།

བདུན་པ་ནི་ཐུན་མོང་གི་མང་ཚུལ་གཉིས་དང་བསླབ་པ་གསུམ་ལ་རང་གིས་སློབ་
པའི་དེ་དང་།
བརྒྱད་པ་ནི་རང་ཉིད་ཀྱིས་གཞན་ལ་སློབ་ཏུ་འཇུག་ནུས་གསུམ་དང་ཐུན་མོང་མང་
ཚུལ་གཉིས་ཏེ་ལྔ་ཡིན་ཏེ། རྩ་བར། ལྷག་པ་ཚུལ་ཁྲིམས་དང་སེམས་དང་ཤེས་རབ་ལ་
(༡༡༠བ)སློབ་པ་ཉིད་དོ་སློབ་ཏུ་འཇུག་ཀྱང་ནུས་པ་ཉིད་དོ། །ཞེས་གསུངས་པའི་ཕྱིར།
དགུ་པ་ཡོད་དེ། ལྷག་པའི་སྤྱོད་པ་དང་འདུལ་བ་དང་སོ་ཐར་གསུམ་དང་ཚུལ་
ཁྲིམས་དང་མདོ་མངོན་གྱི་མང་ཐོས་ལྔ་དེ་ཡིན་པའི་ཕྱིར་ཏེ། འདུལ་བ་ལྟར་སྤྱོད་ལམ་
བྱེད་པ་ལྷག་པའི་སྤྱོད་པ་དང་རྣམ་འབྱེད་གཞི་ཕྲན་ཚེགས་སོགས་འདུལ་བ་དང་སོ་ཐར་
གྱི་བསླབ་གཞི་ལྷག་པའི་སོ་ཐར་ཡིན་པའི་ཕྱིར། གཞི་འགྲེལ་ལས་སོ། །སྡེ་སྣོད་གསུམ་
འཛིན་གྱི་ལྔ་པ་ནས། མཉམ་པར་བཞག་པའི་ལྔ་པའི་བར་དངོས་བསྟན་དུ་ལྔ་མ་ཚང་
བའི་ལྔ་ཚན་བཅུ་གཉིས་ལ་མང་ཚུལ་གཉིས་སྦྱར་དགོས་ཏེ། དེ་མ་སྦྱར་ན་དེ་དངོས་སུ་
ལྔ་མ་ཚང་བའི་ཕྱིར་ཏེ། རྩ་བར། འདིར་སློབ་པ་ཉིད་ཡན་ཆད་ལྔ་པ་མ་ཡིན་པ་ལ་ཚུལ་
ཁྲིམས་དང་ལྡན་པ་ཉིད་དང་མང་དུ་ཐོས་པ་ཉིད་སྦྱར་རོ། །ཞེས་གསུངས་པའི་ཕྱིར།
མང་ཚུལ་གྱི་ཁྱད་པར་ཡོད་དེ། རབ་ཕམ་ལྷག་གང་རུང་གིས་མ་གོས་པའི་དགེ་
སློང་དང་ཐ་མའང་ཕམ་པ་མ་བྱུང་བའི་དགེ་སློང་ནི་ཚུལ་ཁྲིམས་དང་ལྡན་པ་གང་
ཞིག །སྡེ་སྣོད་རེ་རེ་འམ་ཐུན་མོང་ཅི་རིགས་ཀྱི་མང་ཐོས་སྦྱོར་ཚུལ་མི་འདྲ་བའི་ཕྱིར།
དང་པོ་གྲུབ་སྟེ། ཤེས་པར་བྱེད་པར། ཕམ་ལྷག་རྣམས་ཀྱིས་མ་ཉམས་པ་སྟེ་དགེ་སློང་དུ་
ཆུད་པ་ལ་བྱའོ། །ཞེས་དང་། འོད་ལྡན་ལས། ཚུལ་ཁྲིམས་དང་ལྡན་པ་ཞེས་བྱ་བ་ཕམ་
པའི་ལྟུང་བ་བཞི་པོ་རྣམས་ལས་གང་ཡང་རུང་བ་མ་བྱུང་བའོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། ལྷག་པའི་སྤྱོད་སོགས་ལ་སློབ་པའི་དེ་དང་སློབ་འཇུག་གི་དེ་གཉིས་

ལ་མདོ་སྡེ་དང་མངོན་པའི་མང་ཐོས་སྦྱོར་བ་དང་། དྲན་ལྡན་སོགས་ཀྱི་ལྔ་པ་གསུམ་ལ་
འདུལ་བ་མང་ཐོས་དང་དེ་དག་གི་ལྷག་མ་སྡེ་སྣོད་གསུམ་འཛིན་སོགས་གཞན་བདུན་
ལ་ཐུན་མོང་བའི་བསྟན་བཅོས་མང་དུ་ཐོས་པ་སྦྱོར་དགོས་པའི་ཕྱིར། དང་པོ་གྲུབ་སྟེ།
རིན་ཆེན་ཕྲེང་བ་ལས། སྤྱོད་སོགས་གཉིས་ལ་མདོ་སྡེ་དང་མངོན་པ་མང་དུ་ཐོས་པ་དང་།
ཞེས་གསུངས་པའི་ཕྱིར། གཉིས་པ་གྲུབ་སྟེ། རིན་ཆེན་ཕྲེང་བ་ལས། དྲན་ལྡན་སོགས་
གསུམ་(༡༡༡ན)ལ་འདུལ་བ་དང་། ཞེས་གསུངས་པའི་ཕྱིར། གསུམ་པ་གྲུབ་སྟེ། རིན་
ཆེན་ཕྲེང་བ་ལས། གཞན་བདུན་ལ་ཐུན་མོང་བའི་བསྟན་བཅོས་གཞན་མང་དུ་ཐོས་པ་
སྦྱོར་ཞེས་གསུངས་པའི་ཕྱིར། འདི་ནི་མང་ཐོས་ལ་སྡེ་སྣོད་གསུམ་ཤེས་ཡོད་ན་རིགས་
གནས་དང་པོ་བཞི་ཞེས་པའང་བསལ་ཟིན་ཏེ། གསུམ་ཤེས་ལ་གཞན་གྱི་བསྟན་བཅོས་
དང་སྡེ་སྣོད་ཤེས་པ་དངོས་བསྟན་ལ་མེད་ན་རང་གི་གྲུབ་མཐའི་བསྟན་བཅོས་མང་ཐོས་
དགོས་པའི་ཕྱིར་དང་། ནང་པའི་རིག་གནས་ལྔ་ཡོད་པའི་ཕྱིར་ཏེ། གཞི་འགྲེལ་ལས།
འདི་མན་ཆད་ལྔ་པ་གང་ལ་མདོ་སྡེ་དང་འདུལ་བ་དང་མ་མོའི་སྡེ་སྣོད་མངོན་པར་ཤེས་
པ་ཉིད་ཡོད་པ་དེར་ནི་མང་དུ་ཐོས་པ་ཉིད་གཞན་གྱི་བསྟན་བཅོས་ཀྱི་ཡུལ་ཅན་ཡིན་
ནོ། །གང་དུ་སྡེ་སྣོད་མངོན་པར་ཤེས་པ་མ་བསྡུས་པ་དེར་ནི་མང་དུ་ཐོས་པ་ཉིད་རང་གི་
གྲུབ་པའི་མཐའ་ཡུལ་ཅན་ཡིན་པར་རིག་པར་བྱའོ། །ཞེས་གསུངས་པའི་ཕྱིར། 
བཅུ་པ་ཡོད་དེ། ལྷག་པའི་སྤྱོད་པ་དང་། འདུལ་བ་དང་། སོ་ཐར་གསུམ་ལ་སློབ
འཇུག་གསུམ་དང་། མདོ་དང་མངོན་པའི་མང་ཚུལ་གཉིས་དང་ལྔ་པོ་དེ་དེ་ཡིན་པའི་
ཕྱིར་ཏེ། རྩ་བར། ལྷག་པའི་སྤྱོད་པ་དང་འདུལ་བ་དང་སོ་སོར་ཐར་པ་ལ་ཡང་དེ་བཞིན་
ནོ། །ཞེས་བྱུང་། ལྷག་པའི་བསླབ་པ་གསུམ་དང་ལྷག་པའི་སྤྱོད་པ་སོགས་ཀྱི་ལྷག་པའི་
དོན་མི་གཅིག་སྟེ། སྔ་མ་མྱང་འདས་སམ་ལྷག་པ་དང་དབང་དུ་བྱ་བའི་དོན་དང་། ཕྱི་མ་

མུ་སྟེགས་ཀྱི་སྤྱོད་པ་ལས་ལྷག་པ་ལ་བྱེད་པའི་ཕྱིར། དང་པོ་གྲུབ་སྟེ། གཞི་འགྲེལ་ལས།
ལྷག་པ་ཞེས་བྱ་བའི་སྒྲ་ནི་ལྷག་པའི་དོན་དང་དབང་དུ་བྱ་བའི་དོན་ནོ།།ཞེས་དང་། ཉན་
ས་ལས། དབང་དུ་བྱ་བའི་དོན་ཇི་ལྟ་བུ་ཞེ་ན། ཞེས་པ་ནས། ཉོན་མོངས་པ་སྤངས་པའི་
དབང་དུ་བྱ་བའི་ཡེ་ཤེས་དེ་ནི་ལྷག་པའི་ཤེས་རབ་ཀྱི་བསླབ་པ་ཡིན་ཏེ། དེ་ནི་དབང་དུ་
བྱ་བའི་དོན་དུ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། གཞི་འགྲེལ་ལས།
རྟག་ཏུ་ལྷག་པར་སྤྱོད་པ་ཡིན་པའི་ཕྱིར་རོ། །ཞེས་གསུངས་པའི་(༡༡༡བ)ཕྱིར། 
བཅུ་གཅིག་པ་ཡོད་དེ། དཀོན་མཆོག་གསུམ་སོགས་ལ་དད་པ་ཕུན་སུམ་ཚོགས་པ་
དང་། བཅས་རང་གིས་མ་གོས་པའི་ཚུལ་ཁྲིམས་ཕུན་ཚོགས་དང་། འདུལ་བ་མང་ཐོས་
ཕུན་ཚོགས་དང་། གཏོང་བ་ཕུན་ཚོགས་དང་ཤེས་རབ་ཕུན་ཚོགས་ལྔ་པོ་དེ་དེ་ཡིན་པའི་
ཕྱིར་ཏེ། རྩ་བར། དད་པ་དང་། ཚུལ་ཁྲིམས་དང་། ཐོས་པ་དང་། གཏོང་བ་དང༌། ཤེས་
བཅུ་གཉིས་པ་ཡོད་དེ། མི་སློབ་པའི་རྒྱུད་ཀྱི་འདུལ་བ་ཤེས་ཤིང་བསྲུང་བའི་ཚུལ་
ཁྲིམས་ཕུན་ཚོགས་དང་། ཏིང་ངེ་འཛིན་ཕུན་ཚོགས་དང་། ཤེས་རབ་ཕུན་ཚོགས་དང་།
ཟད་དང་མི་སྐྱེ་ཅི་རིགས་པའི་རྣམ་གྲོལ་ཕུན་ཚོགས་དང་། མི་སློབ་པའི་ལྟ་བ་ཕུན་
ཚོགས་ལྔ་པོ་དེ་དེ་ཡིན་པའི་ཕྱིར་ཏེ། ཚུལ་ཁྲིམས་ཀྱིས་འདུལ་བ་མང་ཐོས་དང་རྣམ་གྲོལ་
ལམ་ནི་ཟད་མི་སྐྱེ་ཤེས་པ་དང་། དེ་མཐོང་བ་ནི་མི་སློབ་པའི་ལྟ་བ་ལ་བྱེད་པའི་ཕྱིར་ཏེ།
རྩ་བར། ཚུལ་ཁྲིམས་དང་སོགས་དང་། ཊཱིཀྐ་ལས། ཚུལ་ཁྲིམས་ཕུན་སུམ་ཚོགས་པ་
ཞེས་སྨོས་པས་ནི་འདུལ་བ་མངོན་པར་ཤེས་པ་སྟོན་ཏོ། །རྣམ་པར་གྲོལ་བ་ཞེས་བྱ་བ་ནི་
འདིར་མི་སློབ་པའི་རྣམ་པར་གྲོལ་བ་ལ་བྱའོ། །དེ་མཐོང་བ་ནི་མི་སློབ་པའི་ལྟ་བ་སྟེ།
ཞེས་དང་། གཞི་འགྲེལ་ལས་ཀྱང་། རྣམ་པར་གྲོལ་བ་ཞེས་བྱ་བ་ནི་ཉོན་མོངས་སྤངས་

པ་སྟེ། ཞེས་དང་། དེ་མཐོང་བ་ནི་མི་སློབ་པའི་ལྟ་བ་སྟེ། ཞེས་གསུངས་པའི་ཕྱིར།
བཅུ་གསུམ་པ་དྲན་ལྡན་གྱི་དེ་ཡོད་དེ། ཚུལ་ལྡན་དང་། འདུལ་བ་མང་ཐོས་དང༌།
ཡང་དག་སྤོང་བའི་བརྩོན་འགྲུས་བརྩམས་པ་དང་ཤེས་རབ་དང་དྲན་པ་ཉེར་བཞག་གི་
དྲན་ལྡན་དེ་དེ་ཡིན་པའི་ཕྱིར་ཏེ། རྩ་བར་དྲན་པ་དང་ལྡན་པ་ཉིད་དང་། ཞེས་དང་།
གཞི་འགྲེལ་ལས། བརྩོན་འགྲུས་བརྩམས་པ་ཞེས་བྱ་བ་ནི་དགེ་བ་དང་མི་དགེ་བའི་
ཆོས་བསྐྱེད་པ་དང་འགག་པ་ལ་སོགས་པའོ། །དྲན་པ་དང་ལྡན་པ་ཞེས་བྱ་བ་ནི་དྲན་པ་
ཉེ་བར་བཞག་པ་དང་ལྡན་པའོ། །ཞེས་གསུངས་པའི་ཕྱིར།  
བཅུ་བཞི་པ་ནང་དུ་འཇོག་པའི་ལྔ་པ་ཡོད་དེ། ཚུལ་ལྡན་འདུལ་བ་(༡༡༢ན)མང་ཐོས་
དང་སྔ་མ་ལྟར་གྱི་བརྩོན་ཤེས་གཉིས་དང་རབ་ཏུ་དབེན་པའི་ནང་དུ་ཡང་དག་འཇོག་པ་
ལྔ་པོ་དེ་དེ་ཡིན་པའི་ཕྱིར། རྩ་བར། ནང་དུ་ཡང་དག་བཞག་པ་ཉིད་དང་། ཞེས་སོ། །
བཅོ་ལྔ་པ་མཉམ་པར་བཞག་པའི་དེ་ཡོད་དེ། ཚུལ་ལྡན་དང་འདུལ་ཐོས་བརྩོན་
ཤེས་དབང་པོ་མི་རྒོད་པའི་མཉམ་བཞག་ལྔ་པོ་དེ་དེ་ཡིན་པའི་ཕྱིར་ཏེ། རྩ་བར། མཉམ་
པར་བཞག་པའི་ཉིད་དོ། །ཞེས་གསུངས་པའི་ཕྱིར། དྲན་སོགས་གསུམ་གྱི་ཁ་སྐོང་ཡོད་
དེ། རྩ་བར་བརྩོན་འགྲུས་བརྩམས་པ་ཉིད་དང་ཤེས་རབ་དང་ལྡན་པ་ཉིད་དང་ཡང་སྦྱར་
རོ། །ཞེས་པ་འདིས་ཡན་ལག་གཉིས་དང་ཡང་སྒྲས་མང་ཚུལ་གཉིས་དང་བཞི་བསྟན་
པའི་ཕྱིར།  
བཅུ་དྲུག་པ་སློབ་པའི་ལྔ་པ་ཡོད་དེ། སློབ་པའི་རྒྱུད་ཀྱི་ཟག་མེད་ཀྱི་སྡོམ་པ་ཚུལ་
ཁྲིམས་ཀྱི་ཕུང་པོ་དང་། དེའི་ཟག་མེད་ཀྱི་ཏིང་ངེ་འཛིན་དེ་ཏིང་ངེ་འཛིན་གྱི་ཕུང་པོ་དང་།
དེའི་ཟག་མེད་ཀྱི་ལྟ་བ་ཤེས་རབ་ཀྱི་ཕུང་པོ་དང༌། དེའི་མོས་པ་རྣམ་གྲོལ་རྣམ་པར་གྲོལ་
བའི་ཕུང་པོ་དང་། དེའི་རྣམ་གྲོལ་ཤེས་མཐོང་གི་ཕུང་པོ་ལྔ་པོ་དེ་དེ་ཡིན་པའི་ཕྱིར། རྩ་

བར། ཚུལ་ཁྲིམས་དང་ཏིང་ངེ་འཛིན་དང་། ཞེས་སོགས་སོ། །འདིར་ཟག་མེད་ལམ་གྱི་
ཉོན་མོངས་སྤོང་ཕྱིར་སློབ་བཞིན་པ་ནི་སློབ་པ་སྟེ་ཞུགས་འབྲས་དང་པོ་དྲུག་དགྲ་བཅོམ་
ཞུགས་པ་དང་བདུན་ལ་བྱེད་པ་གང་ཞིག །དེའི་མོས་པ་རྣམ་གྲོལ་དང་། དེའི་མཐོང་
སྒོམ་གྱི་རྣམ་གྲོལ་ལམ་ནི་ཤེས་པ་དེའི་མཐོང་སྒོམ་གྱི་བར་ཆད་མེད་ལམ་ནི་དེ་མཐོང་བ་
ཡིན་པའི་ཕྱིར། དང་པོ་གྲུབ་སྟེ། རིན་ཆེན་ཕྲེང་བ་ལས། སློབ་པ་ཉིད་དེ་འབྲས་བུ་དང་
པོ་གསུམ་གྱི་ཞུགས་གནས་གཉིས་གཉིས་དགྲ་བཅོམ་ཞུགས་པ་དང་བདུན་གྱི། ཞེས་
སོགས་དང་། གཞི་འགྲེལ་ལས། སློབ་པ་ཞེས་བྱ་བ་ནི་ཟག་པ་མེད་པའི་ལམ་གྱིས་ཉོན་
མོངས་པ་སྤོང་བའི་ཕྱིར་སློབ་པའི་ངང་ཚུལ་ཅན་ཏེ། ཞེས་པ་ནས། སློབ་པའི་ཚུལ་ཁྲིམས་
ཀྱི་ཕུང་པོ་ཞེས་བྱ་བ་ནི་གང་ཟག་བདུན་གྱི་རྒྱུད་ལ་ཡོད་པའི་སློབ་པའི་སྡོམ་པ་ཟག་པ་
མེད་(༡༡༢བ)པའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རིན་ཆེན་ཕྲེང་བ་ལས།
སློབ་པའི་མོས་པ་རྣམ་གྲོལ་དང༌། དེ་ཤེས་པ་ནི་ཆོས་ཤེས་ལ་སོགས་པ་དང་། མཐོང་བ་
ནི་ཆོས་བཟོད་ལ་སོགས་པའོ། །སྒོམ་ལམ་པ་ལ་བཟོད་པ་མེད་པས་བར་ཆད་མེད་ལམ་
ལ་མཐོང་བ་ཞེས་བྱའོ། །ཞེས་གསུངས་པའི་ཕྱིར། ཊཱིཀྐ་དང་གཞི་འགྲེལ་ལས་ཀྱང་ངོ་། །
བཅུ་བདུན་པ་མི་སློབ་པའི་ལྔ་པ་ཡོད་དེ། མི་སློབ་པའི་ཚུལ་ཁྲིམས་དང་། དེའི་ཏིང་
ངེ་འཛིན་དང་། དེའི་ཤེས་རབ་དང་། དེའི་རྣམ་གྲོལ་དང་། དེའི་རྣམ་གྲོལ་ཤེས་མཐོང་
གི་ཕུང་པོ་ལྔ་པོ་དེ་དེ་ཡིན་པའི་ཕྱིར་ཏེ། ཉོན་མོངས་སྤོང་ཕྱིར་མི་སློབ་པས་ན་མི་སློབ་པ་
དང་། དེའི་ཟག་མེད་ཀྱི་ཕུང་པོ་ལྔ་ལ་འཇོག་པའི་ཕྱིར་ཏེ། རྩ་བར། མི་སློབ་པ་ཉིད་
དོ། །ཞེས་གསུངས་པའི་ཕྱིར། ཊཱིཀྐ་ལས། འདིས་ཀྱང་དགྲ་བཅོམ་པའི་རྒྱུད་ལ་ཡོད་པའི་
ཚུལ་ཁྲིམས་ལ་སོགས་པ་ཡན་ལག་ལྔ་པོ་དེ་དག་ཉིད་བསྡུས་པ་ཡིན་ནོ། །ཞེས་གསུངས་
པའི་ཕྱིར་དང་། གཞི་འགྲེལ་ལས་ཀྱང་ངོ་། །སློབ་མི་སློབ་ཀྱི་དེ་གཉིས་འདུལ་བ་ལ་མཁས་

པར་བསྟན་ཚུལ་ཡོད་དེ། ལོ་བཅུ་ལོན་པས་བསྟན་པའི་ཕྱིར། དེར་ཐལ། དེ་གཉིས་
འཕགས་པ་ཡིན་པས་བསླབ་པ་ལ་གུས་པས་འདུལ་བ་སློབ་ཅིང་བློ་མིག་ལྡན་པས་ལོ་
བཅུ་འདུལ་བ་ཤེས་པས་ཁྱབ་པའི་ཕྱིར་ཏེ། མདོ་སྡེ་ལས། གང་ཟག་ལྟ་བ་ཕུན་སུམ་
ཚོགས་པ་བསམ་བཞིན་དུ་བསླབ་པ་ལས་འདའ་བར་བྱེད་པ་དེ་ནི་གནས་མེད་ཅིང་སྐབས་
མེད་དོ། །ཞེས་གསུངས་པའི་ཕྱིར། གཞི་འགྲེལ་ལས། དེ་ལྟ་བས་ན་ལོ་བཅུ་ལོན་པ་
ཉིད་ཅེས་སྨོས་པས་འདུལ་བ་ལ་གནས་པའི་དོན་ཉིད་བསྟན་པ་ཡིན་ནོ། །ཞེས་གསུངས་
པའི་ཕྱིར།  
བཅོ་བརྒྱད་པ་བྱུང་ཤེས་ཀྱི་ལྔ་པ་ཡོད་དེ། གཞི་འགྲེལ་ལས། བྱུང་བ་ཤེས་པ་དང་།
བཅས་པ་ཤེས་པ་དང་། རྗེས་སུ་བཅས་པ་ཤེས་པ་དང༌། བཀག་པ་ཤེས་པ་དང་། གནང་
བ་ཤེས་པ་ཞེས་བྱ་བ་ནི་ལྔ་པ་བཅོ་བརྒྱད་པའོ། །ཞེས་གསུངས་པའི་ཕྱིར། བྱུང་བ་ཡོད་
དེ།(༡༡༣ན)གླེང་གཞི་རྒྱུ་མཚན་བྱེད་རྒྱུ་གསུམ་ནི་བྱུང་བ་ཡིན་ལ། དེ་ཤེས་པ་ནི་བྱུང་བ་
ཤེས་པ་ཡིན་པའི་ཕྱིར། གླེང་གཞི་ནི་ཡུལ། གང་ཟག །ཉོན་མོངས། ཉེས་པ། བཞིས་བྱེ་
བྲག་གིས་བཞི་དང་། དགག་བྱ་དང་ཉེས་དམིགས་ནི་བསླབ་པ་འཆའ་བའི་རྒྱུ་མཚན་
དང་། བྱེད་རྒྱུ་ནི་རྒྱུ་ཚོགས་ཏེ་གཞི་བསམ་པ་སྦྱོར་བ་མཐར་ཐུག་པ་ལྟ་བུ་ཡིན་པའི་ཕྱིར།
བྱུང་ཤེས་ལ་གཉིས་ཡོད་དེ། བྱུང་ལ་མ་བཅས་པའི་བྱུང་ཤེས་དང་། བྱུང་ལ་བཅས་པའི་
བྱུང་ཤེས་གཉིས་ཡོད་པའི་ཕྱིར། དང་པོ་ནི། གླེང་གཞི་བྱུང་ཡང་བཅས་པ་མ་མཛད་པ་
ཤེས་པ་སྟེ། སྒྲ་གཅན་འཛིན་གྱིས་རྫུན་སྨྲས་ཀྱང་དགེ་ཚུལ་གླེང་གཞིར་མི་འོས་པའི་
བཅས་པ་མ་མཛད་པ་ལྟ་བུ་བྱུང་ལ་མ་བཅས་པ་ཡིན་པའི་ཕྱིར། གཉིས་པ་ལ་གཉིས་
ཡོད་དེ། བྱུང་ལ་བཅས་པའི་བྱུང་ཤེས་དང་། བྱུང་བའི་རྗེས་བཅས་ཤེས་པ་གཉིས་ཡོད་
པའི་ཕྱིར། དང་པོ་ལ་གསུམ་ཡོད་དེ། དེའི་དགག་བཅས་ཤེས་པ་དང་། དེའི་སྒྲུབ་བཅས་

ཤེས་པ་དང་། དེའི་གནང་བཅས་ཤེས་པ་གསུམ་ཡོད་པའི་ཕྱིར། གཉིས་པ་ལ་དགུ་ཡོད་
དེ། བྱུང་བའི་རྗེས་བཅས་དོར་བ་མུ་དྲུག་ཤེས་པ་དང་། བྱུང་བའི་རྗེས་བཅས་མ་དོར་བ་
མུ་གསུམ་གྱི་བྱུང་ཤེས་གསུམ་དང་དགུ་ཡོད་པའི་ཕྱིར། བཅས་པ་ཡོད་དེ། དགག་སྒྲུབ་
གནང་གསུམ་གྱི་བསླབ་པའི་མཚམས་རྣམ་པར་བཞག་པ་དེ་བཅས་པ་ཡིན་ལ། དེ་ཤེས་
པ་ནི་བཅས་པ་ཤེས་པ་ཡིན་པའི་ཕྱིར། རྗེས་བཅས་ཡོད་དེ། བྱ་བའི་རིགས་གཅིག་ལ་
ཕྱིས་བཅས་པ་གཉིས་པ་མཛད་པ་དེ་རྗེས་བཅས་དང་དེ་ཤེས་པ་རྗེས་བཅས་ཤེས་པ་
ཡིན་པའི་ཕྱིར། དེ་ལ་དགུ་ཡོད་དེ། སྒྲུབ་པའི་རྗེས་སུ་དགག་སྒྲུབ་གནང་བ་གསུམ་གྱི་
རྗེས་བཅས་གསུམ་དང་། གནང་བའི་རྗེས་སུ་གནང་སྒྲུབ་དགག་གསུམ་གྱི་རྗེས་བཅས་
གསུམ་དང་། དགག་པའི་རྗེས་སུ་དགག་སྒྲུབ་གནང་གསུམ་གྱི་རྗེས་བཅས་གསུམ་སྟེ་
དགུ་པོ་དེ་མངོན་པར་ཤེས་པ་དགུ་ཡོད་པའི་ཕྱིར། བཞི་པ་བཀག་པ་མངོན་པར་ཤེས་པ་
(༡༡༣བ)ཡོད་དེ། སྲོག་ལ་བབ་ཀྱང་འདི་མི་བྱ་ཞེས་པ་ནི་བཀག་པ་ཡིན་ལ་དེ་ཤེས་པ་
བཀག་པ་མངོན་པར་ཤེས་པ་ཡིན་པའི་ཕྱིར། དེ་ལ་གཉིས་ཡོད་དེ། ང་སྟོན་པར་འཛིན་
པས་ཆང་མི་བླུད་མི་བཏུང་ཞེས་པ་བཅས་རྐྱང་གི་བཀག་པ་དང་། སྲོག་གཅོད་པ་སོགས་
རང་བཞིན་གྱི་ཁ་ན་མ་ཐོ་བ་དང་བཅས་པ་མི་བྱའོ་ཞེས་པ་རང་བཞིན་གྱི་ཁ་ན་མ་ཐོ་བ་
བཀག་པ་སྟེ་དེ་གཉིས་མངོན་པར་ཤེས་པ་གཉིས་ཡོད་པའི་ཕྱིར། ལྔ་པ་གནང་བ་མངོན་
པར་ཤེས་པ་ཡོད་དེ། གནང་བ་ཙམ་བཅས་པ་ཞེས་པས་བསྟན་ཟིན་པས། འདིར་ནི་བྱ་
བ་དེ་བྱས་ཀྱང་ལྟུང་བ་མེད་ལ་མ་བྱས་ཀྱང་ལྟུང་མེད་དུ་ཅི་གར་གནང་བ་ནི་གནང་བ་
ཡིན་ལ་དེ་ཤེས་པ་གནང་བ་ཤེས་པ་ཡིན་པའི་ཕྱིར། འདི་དག་གི་དཀའ་གནས་ཀྱི་མཐའ་
དཔྱད་པ་འོག་ཏུ་བྱའོ། ། 
བཅུ་དགུ་པ་གནས་འཆར་གཞུག་ནུས་ཀྱི་ལྔ་པ་དང་། ཉི་ཤུ་པ་རེ་ཞིག་གནས་འཆར་

གཞུག་ནུས་ཀྱི་ལྔ་པ་གཉིས་ཡོད་དེ། བར་དུ་གཅོད་པ་ཤེས་པ་དང་། བར་གཅོད་མ་ཡིན་
པ་ཤེས་པ་དང་། དེ་གཉིས་སྨྲ་བ་པོ་ཉིད་དང་། རྗེས་སུ་སྟོན་པ་ཉིད་དང་། རང་གི་སློབ་
མ་གནས་ཀྱི་སློབ་དཔོན་གཞན་ལ་རྟག་ཏུ་གནས་འཆར་གཞུག་ནུས་པ་དང་པོ་དང་། སྔ་
མ་བཞིའི་སྟེང་དུ་རང་གི་སློབ་མ་གནས་ཀྱི་སློབ་དཔོན་གཞན་ལ་རེ་ཞིག་གནས་འཆར་
གཞུག་ནུས་པ་གཉིས་པ་ཡིན་པའི་ཕྱིར་ཏེ། རྩ་བར། བར་དུ་གཅོད་པ་དང་བར་དུ་གཅོད་
པ་མ་ཡིན་པ་མངོན་པར་ཤེས་པ་ཉིད་དང་སྨྲ་བ་པོ་ཉིད་དང་རྗེས་སུ་སྟོན་པ་ཉིད་དང།
གནས་དང་རེ་ཞིག་གནས་འཆར་གཞུག་ནུས་པ་ཉིད་དང་སྦྱར་རོ། །ཞེས་གསུངས་པའི་
ཕྱིར་དང་། སྔ་མ་བཞི་ལ་གནས་འཆར་གཞུག་ནུས་དང་རེ་ཞིག་གནས་འཆར་གཞུག་
གཉིས་སོ་སོར་སྦྱར་ནས་ལྔ་པ་གཉིས་སུ་བྱེད་པའི་ཕྱིར། ཊཱིཀྐ་ལས། ཡན་ལག་འདི་
གཉིས་ཡན་ལག་སྔ་མ་བཞི་དང་སྦྱར་ན་ལྔ་པ་གཉིས་སུ་འགྱུར་རོ། །ཞེས་གསུངས་པའི་
ཕྱིར། བར་ཆད་སོགས་ཡན་ལག་སྔ་མ་བཞི་ཡོད་དེ། བྱ་མི་རིགས་པ་སྲོག་གཅོད་སོགས་
བར་ཆད་(༡༡༤ན)དང་། སྲོག་གཅོད་སོགས་སྤོང་བ་ནི་བར་ཆད་མ་ཡིན་པ་དང་། བར་
ཆད་དང་བར་ཆད་མ་ཡིན་པའི་ཆོས་གཞན་ལ་སྟོན་པའི་སྨྲ་བ་པོ་དང་། རྗེས་སྟོན་གསུམ་
མམ་དྲུག་གིས་འདོམས་པ་ནི་རྗེས་སུ་སྟོན་པ་ཡིན་པའི་ཕྱིར། རྗེས་སུ་སྟོན་པ་དྲུག་
བཤད་དེ། བྱ་མིན་ལས་བཟློག་ནས་དགེ་བ་ལ་ལེགས་པར་འཇོག་པ་དང་། དགེ་བ་ལ་
བསྔགས་པས་རྗེས་སུ་མཐུན་པ་དང༌། བྱ་མིན་ལ་ཞུགས་པའི་ཉེས་པ་བརྗོད་ནས་འཕྲོ་
གཅོད་པའི་རྣམ་པར་བཟློག་པ་དང་། དེ་བཟློག་པའི་བསྔགས་པ་བརྗོད་པ་ནི་དེ་བཟློག་
པ་དང་། རྗེས་སུ་བསྟན་པར་སྨྲ་བ་དང་ཐོས་བསམ་སྒོམ་གསུམ་སོགས་རྗེས་སུ་བསྒྲུབ་
པ་ལ་འཇུག་པ་དང་དེ་ལྟར་འཇུག་པའི་བསྔགས་པ་བརྗོད་པ་ནི་དེ་ལྟར་བསྒྲུབ་པ་དང་
རྗེས་སུ་བསྟན་པར་སྨྲ་བ་རྣམས་ཡིན་པའི་ཕྱིར་ཏེ། རྗེས་སུ་བསྟན་པ་བྱས་ན་གསུམ་ཡིན་

པའི་ཕྱིར། ཊཱིཀྐ་ལས། རྗེས་སུ་སྟོན་པ་ཉིད་ཅེས་བྱ་བ་ནི། སློབ་མ་ལ་སོགས་པ་དག་བྱ་
བ་མིན་པ་དག་ལས་ལེགས་པར་འཇོག་པ་དང་རྗེས་སུ་བསྟན་པ་དང་། རྣམ་པར་བཟློག་
པ་དང་རྗེས་སུ་བསྟན་པ་དང་། བྱ་བ་དག་ལ་རྗེས་སུ་སྒྲུབ་པ་ལ་འཇུག་པ་དང་རྗེས་སུ་
བསྟན་པར་སྨྲ་བ་ཉིད་དེ། ཞེས་གསུངས་པའི་ཕྱིར་དང་། འདིའི་རྗེས་མཐུན་གསུམ་བྱས་
པ་བཞིན་དུ་གཞི་འགྲེལ་ལས་ཀྱང་། རྗེས་སུ་སྟོན་པ་ཞེས་བྱ་བ་ནི་སློབ་མ་ལ་སོགས་པ་
དག་བྱ་བ་མིན་པ་དག་ལས་ལེགས་པར་འཇོག་པ་དང་རྗེས་སུ་བསྟན་པ་དང༌། རྣམ་པར་
བཟློག་པ་སོགས་དེ་བཞིན་དང༌། མཚོ་ཊིཀ་ལས། རྗེས་སུ་བསྟན་པར་སྨྲ་བ་ཉིད་དེ་ཞེ་
དྲུག་གསུངས་སོ། །ཞེས་གསུངས་པའི་ཕྱིར་དང་། རིན་ཆེན་ཕྲེང་བ་ལས། སློབ་མ་
སོགས་ལ་བྱ་བ་མིན་པ་སོགས་ལས་བཟློག་ཅིང་བྱ་བ་འཇུག་པ་དང་རྗེས་སུ་བསྟན་པར་
སྟོན་པ་ཉིད་དོ། །ཞེས་གསུངས་པའི་ཕྱིར། རང་གནས་པ་ཙམ་རྗེས་སྟོན་ག་ལ་ཡིན།
ཉེར་གཅིག་པ་ལྟུང་ཤེས་ཀྱི་དེ་ཡོད་དེ། ལྟུང་བ་ཤེས་པ་དང་། ལྟུང་མེད་ཤེས་པ་
དང་། ཡང་བ་ཤེས་པ་དང་། ལྕི་བ་ཤེས་(༡༡༤བ)པ་དང། སོ་ཐར་དང་རྒྱས་པ་ཐོན་པ་ལྔ་
དེ་དེ་ཡིན་པའི་ཕྱིར་ཏེ། དང་པོ་བཞི་འདུལ་བའི་དོན་ཤེས་པ་དང་ལྔ་པ་འདུལ་བའི་ཚིག་
ཤེས་པའི་ཡོན་ཏན་ཡིན་པའི་ཕྱིར། རྩ་བར། ལྟུང་བ་དང་ལྟུང་བ་མ་ཡིན་པ་དང་ཡང་བ་
དང༌ལྕི་བ་ཉིད་མངོན་པར་ཤེས་པ་ཉིད་དང་། སོ་སོར་ཐར་པ་དང་རྒྱས་པ་ཐོན་པ་ཉིད་
དོ། །ཞེས་གསུངས་པའི་ཕྱིར། དང་པོ་གཉིས་ཀྱི་དོན་ཡོད་དེ། ལྟུང་བ་ནི་བཅས་རང་
གཉིས་ཀྱི་ལྟུང་བ་ཐམས་ཅད་ལ་བྱེད་ཅིང་། ལྟུང་བ་མ་ཡིན་པ་ནི་སྒྲུབ་པ་དང་གནང་བའི་
ལྟུང་མེད་ལྟ་བུ་ལ་བྱེད་པའི་ཕྱིར་ཏེ། ཊཱིཀྐ་ལས། ལྟུང་བ་དང་ལྟུང་བ་མ་ཡིན་པ་ནི་ལྟུང་
བ་དང་ལྟུང་བ་མ་ཡིན་པའོ། །ཞེས་གསུངས་པའི་ཕྱིར། 
ལྕི་ཡང་དུ་འགྱུར་ཚུལ་ནི་འདུལ་བ་བསྡུས་པ་ལས། ལྟུང་བ་རྣམས་ཀྱི་ཆུང་ལ་

སོགས། །རྣམ་པ་ལྔར་ནི་རིགས་པར་བྱ། །ངོ་བོ་ཉིད་དང་བྱེད་པ་དང༌། །བསམ་དང་གཞི་
དང་ཚོགས་པའོ། །ཞེས་གསུངས་པ་ལྟར་ལྔ་ཡོད་དེ། ངོ་བོ་ཉིད་ཀྱི་སྒོ་ནས་དང་། བྱེད་
པའི་སྒོ་ནས་དང༌། གཞིའི་སྒོ་ནས་དང་། བསམ་པའི་སྒོ་ནས་དང་། ཚོགས་པའམ་
གྲངས་ཀྱི་སྒོ་ནས་ལྕི་ཡང་ལྔ་ཡོད་པའི་ཕྱིར། དང་པོ་ཡོད་དེ། ཕམ་པ་ལྕི། ལྷག་མ་
འབྲིང་། ལྟུང་བྱེད་ཡང་བར་ཐོགས་མེད་ཀྱིས་འདུལ་བ་བསྡུ་བར་བཤད་པའི་ཕྱིར། དེ་
ཡང་བཤགས་ཚེ་ཆད་པ་ལྕི་ཡང་གི་དབང་དུ་བྱས་ཀྱི་རྣམ་སྨིན་ལྕི་ཡང་མ་ཡིན་ཏེ། དགེ་
སློང་མའི་འཆབ་ཕམ་ལས། དགེ་འདུན་དབྱེན་བྱེད་ལྷག་མ་རྣམ་སྨིན་ལྕི་བ་དང༌།
གཅིག་པུ་ལམ་དུ་འགྲོ་བའི་ལྷག་མ་ལས་དུད་འགྲོ་གསོད་པའི་ལྟུང་བྱེད་རྣམ་སྨིན་ལྕི་
བའི་ཕྱིར། སློབ་དཔོན་ཁྱད་པར་བཤེས་གཉེན་གྱི་འདུལ་བ་བསྡུས་པ་ལས། དུད་འགྲོའི་
སྲོག་གཅོད་པའི་ལྟུང་བ་ནི་ལྕི་ཡི། དགེ་འདུན་ལྷག་མ་ནི་དེ་ལྟ་མ་ཡིན་ནོ། །ཞེས་
གསུངས་པའི་ཕྱིར། དེས་ན་ཆད་ལས་དང་རྣམ་སྨིན་ལ་མི་སྦྱོར་བར་སྔ་མ་སྤྱིར་བཏང་
དང་ཕྱི་མ་དམིགས་བསལ་བྱེད་པ་མི་ལེགས་པའི་ཕྱིར། གཉིས་པ་ཡོད་དེ། མ་གུས་པས་
བྱས་པ་ལྕི། ཉོན་མོངས་མང་བས་བྱས་པ་འབྲིང་། མི་ཤེས་(༡༡༥ན)པ་དང་བག་མེད་པས་
བྱས་པ་ཡང་བ་ཡིན་པའི་ཕྱིར། གསུམ་པ་ཡོད་དེ། མི་བསད་པ་ལྕི། དུད་འགྲོ་བསད་པ་
འབྲིང་། མི་མ་ཡིན་བསད་པ་ཡང་བ་ཡིན་པའི་ཕྱིར། བཞི་པ་ཡོད་དེ། དུག་གསུམ་རེ་
རེའི་ཡང་ཆེ་འབྲིང་ཆུང་གསུམ་གྱིས་བྱས་པའི་ལྟུང་བ་གསུམ་ལྟ་བུ་ཡིན་པའི་ཕྱིར། ལྔ་པ་
ཡོད་དེ། ཐོགས་མེད་ཀྱིས་འདུལ་བ་བསྡུས་པ་ལས། ལྟུང་བ་གཅིག་དང་གཉིས་ནས་
ལྔའི་བར་འབྱུང་བ་ཡང་བའོ། །དེ་ཡན་ཆད་གྲངས་ཤེས་པ་འབྲིང་། ལྟུང་བ་གྲངས་མང་
བ་ཤེས་པར་མི་ནུས་པ་ལྕི་བར་བཤད་པའི་ཕྱིར།  
རྟེན་གྱི་སྒོ་ནས་ལྕི་ཡང་ཡོད་དེ། འདུལ་བ་བསྡུས་པ་ལས། གང་ཟག་ནི་དགེ་བའི་

རྩ་བ་མི་བརྟེན་པའི་བླུན་པོའི་རྒྱུད་དེའི་ལྕི་བའོ། །དེ་ལས་གཞན་པ་ནི་ཡང་བའོ། །ཞེས་
བཤད་ཅིང་། མཛོད་རང་འགྲེལ་ལས། མི་མཁས་པས་ནི་སྡིག་པ་ཆུང་ངུ་བྱས་ནའང་
འོག་ཏུ་འགྲོ །མཁས་པས་ཆེན་པོ་བྱས་ཀྱང་གནོད་པ་རབ་ཏུ་སྤང་བར་འགྱུར། །ལྕགས་
ཀྱི་གོང་བུ་ཆུང་ཡང་ཆུ་ཡི་གཏིང་དུ་འབྱིང༌། །དེ་ཉིད་སྣོད་དུ་བྱས་ན་ཆེ་ཡང་སྟེང་དུ་འཕྱོ་
བར་འགྱུར། །ཞེས་གསུངས་པའི་ཕྱིར། འོ་ན། གོང་མི་ཤེས་པས་བྱས་པ་ཡང་བར་
བཤད་པ་དང་འགལ་ལོ་ཞེ་ན། མི་འགལ་ཏེ། སྔ་མ་ནི་ཕན་ཡོན་དང་ཉེས་དམིགས་གང་
ཡང་མི་ཤེས་པའི་ཁྱད་གསོད་མ་ཞུགས་པའི་ཆ་ནས་ཡང་བར་བཤད་ལ། འདིར་ཉེས་
དམིགས་མ་ཤེས་པས་བཤགས་སྡོམ་མེད་པའི་དབང་གིས་གོང་འཕེལ་དུ་སོང་ནས་ལྕི་
བར་འགྱུར་བ་ལ་དགོངས་པའི་ཕྱིར།
ཡན་ལག་ལྔ་པའི་དོན་ཡོད་དེ། སོ་སོར་ཐར་པ་དང་རྒྱས་པར་ཐོན་པ་ཡན་ལག་
གཅིག་ཏུ་བྱེད་པའི་ཕྱིར་ཏེ། ཊཱིཀྐ་ལས། སོ་སོར་ཐར་པ་དང་རྒྱས་པ་ཐོན་པ་ཉིད་དོ་ཞེས་
བྱ་བ་ཐམས་ཅད་ལ་ཡང་གཅིག་གི་ཚིག་ཏུ་བྱའོ། །ཞེས་གསུངས་པའི་ཕྱིར། ལུང་ལས།
རྒྱས་པ་ཀླགས་པ་དང་ཐོན་པ་ཡིན་ཏེ། ཞེས་གསུངས་པའི་ཕྱིར། ཀླགས་པ་ནི་མཁན་
སོགས་ལས་བསླབ་པ་དང་། ཐོན་པ་(༡༡༥བ)ནི་མ་བརྗོད་པར་ཐོན་པའི་དོན་ཡིན་པའི་
ཕྱིར། ལྔ་ཚན་ཉེར་གཅིག་པོ་བསྡུས་ན་གཉིས་སུ་ཡང་འདུ་སྟེ། ལྔ་པ་ཁྱད་པར་ཅན་དང་
ཁྱད་པར་ཅན་མ་ཡིན་པ་གཉིས་སུ་འདུ་བའི་ཕྱིར་ཏེ། དང་པོ་བཅུ་བདུན་ཁྱད་པར་ཅན་
གང་ཞིག །ལྷག་མ་བཞི་ཁྱད་པར་ཅན་མ་ཡིན་པའི་ཕྱིར། དང་པོ་གྲུབ་སྟེ། དེ་དག་སྡེ་
སྣོད་གསུམ་མམ་གཉིས་ཤེས་དང་ལྡན་པའི་ཁྱད་པར་ཅན་ཡིན་པའི་ཕྱིར། གཉིས་པ་
གྲུབ་སྟེ། དེ་བཞི་འདུལ་བ་རྐྱང་བ་ཙམ་ཤེས་པ་དང་ལྡན་པས་ན་ཁྱད་པར་ཅན་མ་ཡིན་
པའི་ཕྱིར།

ཡང་ལྔ་པ་ཉེར་གཅིག་རྟེན་གྱི་སྒོ་ནས་ཀྱང་གཉིས་སུ་འདུ་སྟེ། འཕགས་པ་ཁོ་ནའི་
ལྔ་པ་དང་། སྐྱེ་འཕགས་གཉིས་ཀར་ཡོད་པའི་ལྔ་པ་གཉིས་སུ་འདུ་བའི་ཕྱིར། དེར་ཐལ།
བསླབ་པ་གསུམ་ལ་སློབ་པའི་དེ་དང་། ། དེ་གསུམ་ལ་སློབ་འཇུག་གི་དེ་དང་། ཕུན་
ཚོགས་འོག་མའི་དེ། སློབ་པའི་དེ། མི་སློབ་པའི་དེ་རྣམས་དང་པོ་དང་། གཞན་བཅུ་དྲུག་
གཉིས་པ་ཡིན་པའི་ཕྱིར། ཡང་དེ་རྣམས་ལྔ་པ་རང་དབང་ཅན་ཡིན་མིན་གཉིས་སུ་འདུ་
སྟེ། རང་ཉིད་རྒྱུད་ལ་ལྡན་པ་ལ་ལྔ་པ་གཞན་རྒྱུད་ལ་ལྡན་མི་དགོས་པའི་ལྔ་པ་དང་དེ་
ལྡན་དགོས་པའི་ལྔ་པ་གཉིས་སུ་འདུ་བའི་ཕྱིར། དེ་སོ་སོར་ངོས་འཛིན་ཡོད་དེ། སྡེ་སྣོད་
གསལ་བའི་ལྔ་པ། སྡེ་སྣོད་འཛིན་དུ་འཇུག་ནུས་ཀྱི་ལྔ་པ་དང་། བསླབ་པ་གསུམ་ལ་
སློབ་དུ་འཇུག་ནུས་པའི་ལྔ་པ། འདུལ་བ་ལ་སློབ་དུ་འཇུག་ནུས་པའི་ལྔ་པ་བཞི་རང་
དབང་ཅན་མ་ཡིན་པ་དང་། གཞན་བཅུ་བདུན་རང་དབང་ཅན་ཡིན་པའི་ཕྱིར།
ལྔ་པའི་ཡན་ལག་ལ་ཡང་རང་དབང་ཅན་ཡིན་མིན་གཉིས་ཡོད་དོ། །ལྔ་པ་འཆའ་
བའི་གཞི་བྱེད་ཅིང་ལྔ་པ་གཞན་གྱི་ཡན་ལག་གི་ཁ་སྐོང་ལ་འགྲོ་མི་དགོས་པའི་ཡན་ལག་
དེ་རང་དབང་ཅན་དང་། ལྔ་པ་འཆའ་བའི་གཞི་མི་བྱེད་པར་ལྔ་པའི་ཡན་ལག་མ་ཚང་བ་
གཞན་གྱི་ཁ་སྐོང་དུ་འགྲོ་དགོས་པའི་ཡན་ལག་དེ་རང་དབང་ཅན་མ་ཡིན་པའི་ཕྱིར། དེ་
གཉིས་ངོས་འཛིན་ཡོད་དེ། དྲན་ལྡན་དང་། ནང་དུ་(༡༡༦ན)བཞག་པ་དང་། མཉམ་པར་
བཞག་པ་དང་། གནས་འཆར་གཞུག་ནུས་པ་དང། རེ་ཞིག་གནས་འཆར་གཞུག་ནུས་ལྔ་
ཡན་ལག་རང་དབང་ཅན་དང་མང་ཐོས་ཚུལ་ལྡན་སོགས་ཡན་ལག་ལྷག་མ་རྣམས་རང་
དབང་ཅན་མ་ཡིན་པའི་ཕྱིར། དེ་དག་ཏུ་མ་ཟད་གང་ཟག་ལ་ཡང་རང་དབང་ཅན་ཡིན་
མིན་གཉིས་ཡོད་དེ་། བརྟན་མཁས་ཀྱི་ཡོན་ཏན་གཉིས་དང་ལྡན་པ་རང་དབང་ཅན་
དང༌། དེ་དག་དང་མི་ལྡན་པའི་བཅས་ལྡན་གྱི་དགེ་ཚུལ་སློང་རབ་བྱུང་རྣམས་རང་དབང་

ཅན་མ་ཡིན་པའི་ཕྱིར། དང་པོ་གྲུབ་ཏེ་དེ་གནས་ལ་བརྟེན་མི་དགོས་ལ་གཞན་གྱི་མཁན་
སོགས་གསུམ་རུང་བའི་ཕྱིར་ཏེ། ཊཱིཀྐ་ལས། བཅོམ་ལྡན་འདས་ཀྱིས་ལོ་བཅུ་ལོན་པ་
ཉིད་ཅེས་གསུངས་པས་ནི་རང་དབང་ཡོད་པར་བསྟན་པ་ཡིན་པས། གལ་ཏེ་གཉིས་
འདུལ་བ་ལ་གནས་པའི་དོན་ཉིད་མེད་པར་གྱུར་ན་དེ་གཉིས་ཇི་ལྟར་རང་དབང་ཅན་དུ་
འགྱུར། ཞེས་གསུངས་པའི་ཕྱིར།
དེས་ན་བརྟན་པའི་ཡོན་ཏན་ཅན་ཡིན་ན་རང་དབང་ཅན་ཡིན་དགོས་པས་ལོ་བཅུ་
ཙམ་གྱིས་བརྟན་པར་མི་འགྱུར་རོ། །གཉིས་པ་གྲུབ་སྟེ། རྩ་བར། གནས་པས་གནས་ལ་
མ་ཞུས་པར་བྱ་བ་མི་བྱའོ། །ཞེས་དང་། བསྙེན་པར་རྫོགས་ནས་ལོ་བཅུ། སོགས་དང་།
ཊཱིཀྐ་ལས། དགེ་སློང་གིས་ཇི་སྲིད་དུ་ལོ་བཅུ་མ་ལོན་པ་དེ་སྲིད་དུ་དགེ་སློང་དེས་སློབ་མ་
གཟུང་བར་མི་བྱ། གནས་སྦྱིན་པར་མི་བྱ། རང་མི་གནས་པར་འདུག་པར་མི་བྱ། ཞེས་
གསུངས་པའི་ཕྱིར། 
༈ མཐའ་དཔྱད་ན། ཁ་ཅིག་ན་རེ། རང་རྒྱུད་ལ་ལྡན་པ་ལ་ལྔ་པ་གཞན་ལྡན་པ་
སྔོན་དུ་འགྲོ་མི་དགོས་པའི་ལྔ་པ་དེ་ལྔ་པ་རང་དབང་ཅན་གྱི་དོན་ཟེར་ན། མི་སློབ་པའི་
ལྔ་པ་ཆོས་ཅན། ལྔ་པ་གཞན་ལྡན་སྔོན་དུ་འགྲོ་མི་དགོས་པར་ཐལ། ལྔ་པ་རང་དབང་
ཅན་ཡིན་པའི་ཕྱིར། འདོད་མི་ནུས་ཏེ། སློབ་པའི་ལྔ་པ་སྔོན་དུ་འགྲོ་བའི་ཕྱིར་རོ། ། 
བྱས་པ་ལ་ཁོ་ན་རེ། མི་སློབ་པའི་དེ་ལ་སློབ་པའི་དེ་སྔོན་དུ་(༡༡༦བ)འགྲོ་བས་ཁྱབ་
པར་ཐལ། དེ་ལ་དེ་སྔོན་དུ་འགྲོ་བའི་ཕྱིར་ན་མ་ཁྱབ། འདོད་མི་ནུས་ཏེ། མཆོག་ཟུང་
གིས་མ་ངེསཔའི་ཕྱིར། ཡང་ཁ་ཅིག་ན་རེ། བརྟན་མཁས་ཀྱི་ཡོན་ཏན་གཉིས་དང་ལྡན་
པའི་གང་ཟག་དེ་རང་དབང་ཅན་གྱི་མཚན་ཉིད་དུ་འཇོག་ཅིང་གནས་ཀྱི་སློབ་དཔོན་ལ་
བསྟེན་མི་དགོས་པ་རང་དབང་ཅན་གྱི་དོན་དུ་འདོད་ཟེར་ན། འོ་ན། སངས་རྒྱས་མ་ཐག་

གི་སྟོན་པ་དང་བསེ་རུ་ལྟ་བུའི་རང་རྒྱལ་དགྲ་བཅོམ་ཐོབ་མ་ཐག་གཉིས་ཆོས་ཅན།
མཚན་ཉིད་དེར་ཐལ། གང་ཟག་རང་དབང་ཅན་ཡིན་པའི་ཕྱིར། འདོད་ན། རང་གིས་
བརྟན་པ་ལ་ལོ་བཅུ་ལོན་དགོས་པར་སྨྲས་པ་དང་འགལ་ལོ། །བརྟན་པ་ལ་འདིར་
བཤད་པས་མ་ཁྱབ་སྟེ། གང་ཟག་རང་དབང་ཅན་ལ་འདིར་བཤད་པའི་བརྟན་མཁས་ཀྱི་
དེ་དང་ལྡན་པས་མ་ཁྱབ་ཀྱང་། བརྟན་མཁས་ཀྱི་གང་ཟག་ལ་རང་དབང་ཅན་གྱིས་ཁྱབ་
པའི་ཕྱིར། ཡང་ཁ་ཅིག །བསྙེན་པར་རྫོགས་ནས་སྡོམ་རྒྱུན་བར་མ་ཆད་དུ་ཡང་ལོ་བཅུ་
ལོན་ན། བརྟན་པའི་ཆ་ནས་མཁན་པོར་འོས་པས་ཁྱབ་ཟེར་ན། དེ་ལྟར་ལོ་བཅུ་ལོན་
པའི་ཕམ་པ་འཆབ་བཅས་དང་འཆབ་མེད་བྱུང་བའི་དགེ་སློང་རེ་རེ་ནས་ཆོས་ཅན།
དེར་ཐལ། དེའི་ཕྱིར།  
ཡང་ཁ་ཅིག །བསྙེན་པར་རྫོགས་ནས་སྡོམ་རྒྱུན་རྣམ་དག་བར་མ་ཆད་དུ་ལོ་བཅུ་
ལོན་པའི་དགེ་སློང་ཡིན་ན། བརྟན་པའི་ཆ་ནས་མཁན་པོར་འོས་པས་ཁྱབ་ཟེར་ན། དེ་
འདྲའི་དགེ་སློང་མ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། བུད་མེད་ལ་
བརྟན་པའི་ཡོན་ཏན་དང་ལྡན་པ་ལ་བསྙེན་པར་རྫོགས་ནས་སྡོམ་རྒྱུན་རྣམ་དག་བར་མ་
ཆད་དུ་ལོ་བཅུ་གཉིས་ལོན་དགོས་པའི་ཕྱིར། དེར་ཐལ། ལས་དང་པོ་པ་མ་ཡིན་པའི་
མས་དེ་ལྟར་མ་ལོན་པར་མཁན་པོ་བྱས་ཏེ་བསྙེན་པར་རྫོགས་ན་ལོ་མ་ལོན་པར་བསྙེན་
རྫོགས་བྱེད་པའི་ལྟུང་བྱེད་འབྱུང་བའི་ཕྱིར། རྩ་བར། ལོ་བཅུ་གཉིས་མ་ལོན་པ་ཉིད་
ལའོ། །བདག་ཉིད་བསྙེན་པར་རྫོགས་པས་སོ། །མ་ལོན་པར་བསྙེན་པར་རྫོགས་(༡༡༧ན)
པར་བྱེད་པའི་ལྟུང་བྱེད་དོ། །ཞེས་གསུངས་པའི་ཕྱིར།  
༄༅། ཡང་ཁ་ཅིག །མཁན་སོགས་བྱེད་པ་ལ་ལྔ་པ་ཉེར་གཅིག་དང་ལྡན་པ་དགོས་ཟེར་
ན། དེ་མི་འཐད་པར་ཐལ། ལྔ་པ༌ཉེར༌གཅིག༌དང༌ལྡན༌པ༌ཡིན༌པ་མི་སྲིད་པའི་ཕྱིར།

དེར་ཐལ། སློབ་མི་སློབ་ཀྱི་ལྔ་པ་གཉིས་དང་ལྡན་པ་ཡིན་པ་མི་སྲིད་པའི་ཕྱིར། འོ་ན།
རང་ཉིད་གཞན་ལ་བརྟེན་མི་དགོས་པ་ལ་བསྙེན་པར་རྫོགས་ནས་སྡོམ་རྒྱུན་བར་མ་ཆད་
དུ་ལོ་བཅུ་ལོན་ཙམ་གྱིས་ཆོག་གམ་ཞེ་ན། མི་ཆོག་སྟེ་ལྔ་ཚན་གང་རུང་དང་མི་ལྡན་ན་ལོ་
དགུ་ལོན་ཀྱང་མི་ཆོག །དྲུག་ཅུ་ལོན་ཀྱང་མི་ཆོག །དེ་བརྟེན་དགོས་ཙམ་དུ་མ་ཟད་མ་ཤི་
བར་དུ་ཡང་བརྟེན་དགོས་པའི་ཕྱིར། དང་པོ་གྲུབ་སྟེ། ལུང་གཞི་ལས། ལོ་དགུ་ལོན་པས་
ཀྱང་རབ་ཏུ་བྱུང་བར་མི་བྱ། བསྙེན་པར་རྫོགས་པར་མི་བྱ། ཞེས་གསུངས་པའི་ཕྱིར།
གཉིས་པ་གྲུབ་སྟེ། ལུང་གཞི་ལས། བཙུན་པ་དགེ་སློང་བསྙེན་པར་རྫོགས་ནས་ལོ་དྲུག་
ཅུ་ལགས་ལ། དེས་སོ་སོར་ཐར་པ་དང་རྒྱས་པ་ཐོན་པ་མ་ལགས་ན་དེས་མི་གནས་པར་
ལྗོངས་རྒྱུར་མཆི་བར་མི་བགྱི་འམ། ཉེ་བར་མི་འཁོར། མི་བྱ་སྟེ། ཞེས་གསུངས་པའི་
ཕྱིར། གསུམ་པ་གྲུབ་སྟེ། ཊཱིཀྐ་ལས། འདིར་དྲུག་ཅུ་ལོན་པ་ཉིད་ཀྱང་མཚོན་པ་ཙམ་དུ་
ཟད་ཀྱི་ལོ་བརྒྱད་ཅུ་ལོན་པས་ཀྱང་གཞན་ལ་གནས་པས་འདུག་པར་བྱའོ། །ཞེས་གསུངས་
པའི་ཕྱིར། ཁྱབ་སྟེ། ལོ་ཉི་ཤུ་མ་ལོན་པར་བསྙེན་པར་རྫོགས་མི་རུང་བས་དེ་ནས་བརྒྱད་
ཅུ་ལོན་ན་བརྒྱ་ལོན་པས་ཚེ་གང་བསྟན་པའི་ཕྱིར། དེ་ནས་བསྙེན་པར་རྫོགས་ནས་ལོ་
བཅུ་དང་དྲུག་ཅུ་ལོན་ཀྱང་རྒན་པ་མེད་ན་གཞོན་པ་བརྟན་མཁས་དང་ལྡན་པ་ལ་གནས་
འཆའ་དགོས་ཏེ། དེའི་ཆེ་གནས་ལ་ཕྱག་འཚལ་བ་མི་རུང་བ་གང་ཞིག །ལྷག་མའི་
གནས་ཀྱི་བསླབ་པ་ཐམས་ཅད་དགོས་པའི་ཕྱིར། དང་པོ་གྲུབ་སྟེ། དགེ་སློང་གི་ཕྱག་གི་
ཡུལ་བདེ་བར་གཤེགས་པ་དང་བསླབ་པ་རྒན་པ་གཉིས་སུ་ངེས་པའི་ཕྱིར། ལུང་ལས།
ཕྱག་བྱ་བའི་ཡུལ་ན་གཉིས་(༡༡༧བ)ཏེ། བདེ་བར་གཤེགས་པ་དང་བསླབ་པ་རྒན་པའོ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། འདུད་པ་འབའ་ཞིག་མ་གཏོགས་
སོ། །ཞེས་གསུངས་པའི་ཕྱིར། འོ་ན། ལོ་ལྔ་ཙམ་ལོན་པས་གནས་མ་བཅས་པར་ལྗོངས་

རྒྱུར་འགྲོ་བ་ལ་ལྔ་ཚན་ཐ་མ་དགོས་པ་ངེས་བཟུང་ཡིན་ནམ་མཚོན་དོན་ཞེ་ན། སྔོན་གྱི་
འདུལ་ཤ་ལུགས་འཛིན་དག་ན་རེ། མཚོན་དོན་ཡིན་ཏེ། ལྔ་ཚན་གཞན་དང་ལྡན་ན་ཡང་
གནས་མ་བཅས་པར་ལྗོངས་རྒྱུར་རུང་བའི་ཕྱིར་ཟེར་ན། གཞན་བྱ་ལུགས་དག་དང་བོད་མཚོ་
ཀྱི་འདུལ་བ་སྨྲ་བའི་དབང་པོ་དག་ན་རེ་ངེས་བཟུང་ཡིན་པར་ཐལ། ཐ་མ་དང་མི་ལྡན་ན་
ལོ་ལྔ་ལོན་ཡང་ངེས་པར་འགྲོ་མི་རུང་བའི་ཕྱིར། རྩ་བ་དང་ཊིཀྐ་དང་ལུང་གསུམ་ལས་
བཤད་པའི་ཕྱིར་ཏེ། རྩ་བར། གཞན་དུ་ན་གསུམ་རིག་པ་ཡིན་ཡང་མི་བྱའོ། །ཞེས་དང༌།
དེའི་སྔ་ཊིཀ་ལས། ཇི་སྟེ་ལོ་ལྔ་ལོན་ན་ཡང་ལྷན་ཅིག་སྦྱར་བ་ཐ་མ་དང་མི་ལྡན་ན་དེ་ལྟ་
ན་ཡང་འགྲོ་བར་མི་བྱའོ། །ཞེས་དང་། ལུང་ལས། བཙུན་པ་དགེ་སློང་བསྙེན་པར་
རྫོགས་ནས་ལོ་དྲུག་ཅུ་ལགས་ལ། དེས་སོ་སོར་ཐར་པ་དང་རྒྱས་པ་ཀླག་པ་དང་ཐོན་པ་
མ་ལགས་ན། དེས་མི་གནས་པར་ལྗོངས་རྒྱུར་མཆིར་མི་བགྱིའམ། ཉེ་བར་འཁོར། མི་
བྱ་སྟེ། ཞེས་གསུངས་པའི་ཕྱིར་ན་མ་ཁྱབ་སྟེ། ལོ་ལྔ་ལོན་པ་མཚོན་དོན་ཡིན་པ་ལྟར་ལྔ་
པ་ཐ་མས་ཀྱང་ལྔ་པ་གཞན་གང་རུང་ཅིག་དང་ལྡན་པས་ཆོག་པར་མཚོན་པ་གང་ཞིག
ལུང་དེ་གསུམ་སོགས་ཀྱང་མཚོན་དོན་ཡིན་པས་མི་གནོད་པའི་ཕྱིར། དང་པོ་གྲུབ་སྟེ།
རིན་ཆེན་ཕྲེང་བ་ལས། དེས་ན་ལོ་ལྔ་ལོན་པ་མཚོན་དོན་ཡིན་པ་ལྟར་ལྔ་པ་ཐ་མས་ཀྱང་
ལྔ་པ་གཞན་མཚོན་པ་ཡིན་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། རིན་ཆེན་
ཕྲེང་བ་ལས། གོང་གི་ལུང་དེ་དག་གིས་མི་གནོད་དེ། དེ་དག་མཚོན་དོན་ཡིན་པར་ལན་
འདེབས་པའི་ཕྱིར། ཞེས་གསུངས་པའི་ཕྱིར།  

བྱུང་བ་བཅས་པ་རྗེས་བཅས་བཀག་གནང་ལྔའི་ཁྱད་པར་བཤད་པ།  
༈ བྱུང་(༡༡༨ན)བ་བཅས་པ་རྗེས་བཅས་བཀག་གནང་ལྔའི་ཁྱད་པར་ལ། སོ་སོའི་
ངོ་བོ་དང་། མུ་དགུའི་དངོས་བཏགས་པ་དཔྱད་པ་གཉིས་ལས། དང་པོ་ལ། ཁ་ཅིག་ན་
རེ། བྱུང་བ་ལ་གླེང་གཞི་རྒྱུ་མཚན་བྱེད་རྒྱུ་གསུམ་མེད་པར་ཐལ། བྱུང་བ་ཡིན་ན་བསླབ་
པ་འཆའ་བའི་རྒྱུ་ཉེས་པ་ཡིན་པས་ཁྱབ་པའི་ཕྱིར། དེར་ཐལ། ལུང་ལས། བཅོམ་ལྡན་
འདས་ཀྱིས་བྱུང་བ་འདི་དང་གླེང་གཞི་འདི་དང་སྐབས་འདིར་དགེ་སློང་གི་དགེ་འདུན་
བསྡུས་པ་མཛད་དེ། ཞེས་གསུངས་པའི་ཚིག་ཟུར་གྱི་བྱུང་བ་ལ་ཉེས་པས་ཁྱབ་པའི་ཕྱིར་
ན་མ་ཁྱབ། རྟགས་གྲུབ་སྟེ། དེ་ཉེས་པ་སློང་བ་དང་ཉེས་པ་བྱུང་བ་ལ་བྱེད་པའི་ཕྱིར།
འདིའི་བྱུང་བ་དང་བཅས་པ་ཡང་ཞིབ་ཆ་གྱིས། ཡང་ཁ་ཅིག་ན་རེ། དུས་དང་པོར་གསོ་
སྦྱོང་ལ། ལུང་ལས། སྡིག་པ་ཐམས་ཅད་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །
ཞེས་གསུངས་པ་འདིའི་སྐབས་སུ་སྐབས་འདིའི་བཅས་པ་མཛད་པར་ཐལ། དུས་དང་
པོར། ལུང་ལས། ལྔ་སྡེ་ལ་ཤམ་ཐབས་ཟླུམ་པོར་བགོ་བ་ལ་བསླབ་པར་བྱའོ། །ཞེས་
གསུངས་པ་བཅས་པ་ཡིན་པའི་ཕྱིར་ན་མ་ཁྱབ། འདོད་ན། འདི་བྱས་ན་ལྟུང་བ་འམ་
ཆད་པ་འདི་ཡོད་ཅེས་བཅས་པར་ཐལ། སྐབས་འདིའི་བཅས་པ་ཡིན་པའི་ཕྱིར། ཁྱབ་
སྟེ། འདིའི་བཅས་པ་ཞེས་པ་ཆད་པའི་བཅས་པ་ལ་དགོངས་པའི་ཕྱིར་ཏེ། བྱེ་བྲག་བཤད་
མཚོ་ལས། ཉེར་སྦས་ཀྱིས་ཆད་པ་བཅའ་བ་ལ་དགོངས་ནས་གསུངས་པའི་ཕྱིར་རོ། །
ཞེས་གསུངས་པའི་ཕྱིར། འདོད་ན། དེའི་སྐབས་སུ་རྩ་ལྟུང་བཞི་སོགས་བཅས་པར་ཐལ།

འདོད་པའི་ཕྱིར། འདོད་ན། བཟང་སྦྱིན་ལས་དང་པོར་བཤད་པ་མི་འཐད་པར་ཐལ་པ་
དེ་ལ་ཕམ་པ་བྱུང་བར་ཐལ་བ་སོགས་མང་ངོ་། ། 
 གཞན་ཡང་། གྲོང་དཔོན་གཙུག་ན་ནོར་བུ་ལ་བརྟེན་ནས་རྣམ་གྲངས་གང་གིས་
ཀྱང་གསེར་བདག་གིར་བྱ་བ་ནི་མི་སྨྲའོ།
ཡང་འདིའི་བཅས་པ་ཡིན་(༡༡༨བ)པར་ཐལ། བཅས་པ་ཙམ་ལ་འདིའི་བཅས་པས་ཁྱབ་
པའི་ཕྱིར། འདོད་ན། དེའི་ཐད་ཀྱི་ལུང་ལས། འདི་ནི་རེ་ཞིག་བྱུང་བ་ཡིན་གྱི། སངས་
རྒྱས་བཅོམ་ལྡན་འདས་རེ་ཞིག་འདུལ་བ་ལ་ཉན་ཐོས་རྣམས་ཀྱིས་བསླབ་པའི་གཞི་
བཅའ་བར་ནི་མི་མཛད་དོ། །ཞེས་གསུངས་པ་མི་འཐད་པར་ཐལ། དེ་བཅས་པ་ཡིན་
པའི་ཕྱིར། ཁྱབ་སྟེ། འདིས་དེ་དེ་མ་ཡིན་པར་བཤད་པའི་ཕྱིར། ། 
ཡང་བོད་ཀྱི་འདུལ་རྩ་འཛིན་ཆེན་པོ་ཁ་ཅིག་ན་རེ། རྗེས་བཅས་ཐམས་ཅད་བཅས་
པ་བཏགས་པ་བའམ་བསམ་ངོ་བ་ཡིན་ཏེ། བཅས་པ་མུ་གསུམ་གྱི་སྲོལ་ཚུན་ཆད་བཅས་
པའི་རྒྱུ་མཚན་དང་ལྡན་པ་ཐམས་ཅད་ལ་བཅས་པས་ཁྱབ་ཀྱང་། ཞལ་མ་བསལ་བ་ལ་
མ་ཁྱབ་བམ་སྙམ་པའི་དོགས་པ་གཅོད་པའི་ཕྱིར་རྗེས་བཅས་དང་རུང་མཐུན་གསུངས་
པའི་ཕྱིར་སོགས་ཟེར། རྨ་ཚོ་བྱང་ཆུབ་རྡོ་རྗེ་ན་རེ། མཚན་ཉིད་མི་འདོར་བའི་རྗེས་བཅས་
གསུམ་དང་། དགག་པ་ལས་གནང་བ་དང་། སྒྲུབ་པ་ལས་གནང་བ་ནི་རྗེས་བཅས་
བསམ་ངོ་ཙམ་ཡིན་ཟེར་ན། འདི་དག་ཕལ་ཆེར་མ་ངེས་པར་ཐལ། དགེ་སློང་དགོན་པ་
བ་དང་མཚན་རིང་རྒྱབ་མཉེན་ལྟ་བུ་ལ་རྗེས་བཅས་གསུངས་པ་དེ་བསམ་ངོ་དང་བཏགས་
པ་པ་ཡིན་པ་གང་ཞིག །དགེ་སློང་འགའ་ཞིག་གིས་མིར་སྤྲུལ་པའི་ཀླུ་མོར་སྤྱད་པས་
གཟུགས་རིང་དུ་སོང་ནས་སྐྲག་པས་ཆགས་པ་མ་སྐྱེས་པ་ཕམ་པའི་ཆར་གཏོགས་ཀྱི་
སྦོམ་པོར་བཅས་པ་ལྟ་བུ་རྗེས་བཅས་མཚན་ཉིད་ཡིན་པའི་ཕྱིར། དང་པོ་གྲུབ་སྟེ། དགེ་

སློང་དགོན་པ་བས་མི་ལ་བཀག་གི་དུད་འགྲོ་ལ་མ་བཀག་སྙམ་པ་དང་། མཚན་རིང་
གིས་གཞན་གྱི་ལ་དེ་བཀག་གི་རང་གི་ལ་མ་ཡིན་སྙམ་པ་བཟློག་པའི་ཕྱིར་གསུངས་པས་
རྗེས་བཅས་བསམ་ངོ་བ་ཡིན་པའི་ཕྱིར། དེར་ཐལ། དེ་གཉིས་ལ་ཕམ་པ་བྱུང་བས་བཅས་
པ་དེའི་ལས་དང་པོ་མ་ཡིན་པའི་ཕྱིར་ཏེ། དེ་གཉིས་ལ། ལུང་ལས། མི་གཏི་མུག་ཅན་དེ་
ཕམ་པར་གྱུར་ཟིན། ཞེས་གསུངས་པའི་ཕྱིར། འདི་ལ་རྗེས་བཅས་སུ་(༡༡༩ན)བཤད་
ཀྱང་བཏགས་པའོ། །གཉིས་པ་གྲུབ་སྟེ། ལྟུང་བ་དེའི་རིགས་དེའི་བཅས་པ་ཚར་བའི་
རྗེས་སུ་དེའི་ཁྱད་པར་གསར་དུ་བཅས་པའི་ཕྱིར། དེར་ཐལ། དེ་ལ་ཕམ་པ་མེད་ཀྱང་
སྦོམ་པོ་འབྱུང་བར་བཤད་པའི་ཕྱིར་ཏེ། ལུང་ལས། ཕམ་པའི་ཉེས་པ་ནི་མེད་ཀྱི་ཉེས་པ་
སྦོམ་པོར་འགྱུར་རོ། །ཞེས་གསུངས་པའི་ཕྱིར། 
ཡང་ཁ་ཅིག་ན་རེ། དགག་པའི་རྗེས་སུ་དགག་པ་དང་། སྒྲུབ་པའི་རྗེས་སུ་སྒྲུབ་
པ་དང་། གནང་བའི་རྗེས་སུ་གནང་བ་སྟེ། དེ་གསུམ་ལ་མཚན་ཉིད་མི་འདོར་བའི་མུ་
གསུམ་དང་རྗེས་བཅས་བསམ་ངོ་བས་ཁྱབ་པར་ཐལ། མཚན་ཉིད་མི་འདོར་བའི་མུ་
གསུམ་ལ་རྗེས་བཅས་བསམ་ངོ་བས་ཁྱབ་པའི་ཕྱིར་ན་མ་ཁྱབ། རྟགས་གྲུབ་སྟེ། བཅས་
པ་དེའི་མཚན་ཉིད་མི་འདོར་ཀྱང་རྗེས་སུ་བཅས་པ་ཡིན་ན་བསམ་ངོ་བ་ཡིན་དགོས་པའི་
ཕྱིར་ཏེ། དགེ་སློང་དགོན་པ་དང་མཚན་རིང་ལ་མི་ཚངས་སྤྱོད་བཀག་པའི་རྗེས་བཅས་
ལྟ་བུ་ཡིན་པའི་ཕྱིར། རྩ་བར་འདོད་མི་ནུས་ཏེ། དགག་པའི་རྗེས་སུ་དགག་པ་ལ་ཡང་
མཚན་ཉིད་མི་འདོར་བ་དང་བསམ་ངོའི་རྗེས་བཅས་ཀྱིས་མ་ཁྱབ་པ་གང་ཞིག །སྒྲུབ་པའི་
རྗེས་སུ་སྒྲུབ་པ་ལ་ཡང་མཚན་ཉིད་མི་འདོར་བ་དང་བསམ་ངོས་མ་ཁྱབ། གནང་བའི་
རྗེས་སུ་གནང་བ་ལ་ཡང་མཚན་ཉིད་མི་འདོར་བ་དང་བསམ་ངོའི་རྗེས་བཅས་ཀྱིས་མ་
ཁྱབ་པའི་ཕྱིར། དང་པོ་གྲུབ་སྟེ། མི་ཚངས་སྤྱོད་དང་མ་བྱིན་ལེན་སྲོག་གཅོད་རྫུན་སྨྲའི་

ཕམ་པའི་རིགས་གཏོགས་ཀྱི་དགག་པའི་རྗེས་སུ་དགག་པ་ལ་མཚན་ཉིད་མི་འདོར་བ་
དང་བསམ་ངོས་མ་ཁྱབ་པའི་ཕྱིར་ཏེ། ཀླུ་སོགས་པ་སྤྱད་པའི་ངོ་ཚའི་དབང་གིས་ཕམ་
པའི་ཆར་གཏོགས་ཀྱི་སྦོམ་པོ་སྔར་བཤད་པ་དང་། དགེ་སློང་མི་ཕམ་པ་ཞེས་པར་རྐུ་
སེམས་ཀྱིས་རང་གི་གོས་ཀྱང་བརྐུས་ན་སྦོམ་པོར་བཅས་པ་ལྟ་བུ་དགག་པའི་རྗེས་སུ་
དགག་པ་ཡིན་ཀྱང་མཚན་ཉིད་མི་འདོར་བ་དང་བསམ་ངོ་བ་མ་ཡིན་པའི་ཕྱིར་ཏེ། དེ་
གཉིས་ནི་(༡༡༩བ)ལྟུང་བ་སྔ་མའི་རིགས་ཅན་མ་ཡིན་པ་དང་སྔ་མ་མི་བྱ་བར་བཅས་པར་
མ་ཟད་སྦོམ་པོ་འདི་ཡང་གསར་དུ་བཅས་པའི་ཕྱིར། ལུང་ལས། དགེ་སློང་དག་མི་ཕམ་
པ། མི་གཏི་མུག་ཅན་དེ་ནི་རང་གི་ཆོས་གོས་རྙིང་རྙིང་དག་གིས་སྦོམ་པོའི་ལྟུང་བ་བྱུང་
ངོ་། །དགེ་སློང་དག་དེ་ལྟར་རྐུ་སེམས་ལ་ནི་ཉེས་དམིགས་འདི་དང་གཞན་དག་ཀྱང་
ཡོད་པས། ཞེས་པ་ནས། དགེ་སློང་གིས་རྐུ་སེམས་ཀྱིས་རང་གི་ལྷུང་བཟེད་དང་ཆོས་
གོས་ལེན་ན་ཉེས་པ་སྦོམ་པོར་འགྱུར་རོ། །ཞེས་གསུངས་པའི་ཕྱིར། 
འདིའི་རིགས་པས་ཕམ་སོགས་དེ་དང་དེ་རྗེས་ཀྱིས་དེར་གཏོགས་ཀྱི་སྦྱོར་སྦོམ་དང་
དངོས་གཞིའི་སྦོམ་པོ་ཉེས་བྱས་ཡན་ཆད་ཀྱི་རྗེས་བཅས་རྣམས་རྗེས་བཅས་མཚན་ཉིད་
པ་ཡིན་པའི་ཕྱིར་ཏེ། ལྟུང་མེད་དང་དེའི་མཚན་ཉིད་འདོར་མི་འདོར་དགག་སྒྲུབ་ལ་
དཔྱད་པས་ཤེས་སླ་བའི་ཕྱིར་རོ། །རྩ་རྟགས་གཉིས་པ་གྲུབ་པ་སྟེ། སྒྲུབ་པའི་རྗེས་སུ་
སྒྲུབ་པ་ལ་ཡང་དབྱར་ཕྱི་མ་ལྟ་བུ་དབྱར་གནས་ཙམ་དུ་འདྲ་ཡང་དབྱར་གཉིས་པ་ཁས་
བླངས་ཚུལ་མ་ཤེས་ནས་ཞུས་པས་དབྱར་ཟླ་ཐ་ཆུང་ལ་ཕྱི་མ་གནས་པར་ཁས་བླངས་
བར་བྱའོ། །ཞེས་པ་ལྟ་བུ་རྗེས་བཅས་མཚན་ཉིད་པ་མ་ཡིན་པའི་ཕྱིར་ཏེ། དེ་བཞིན་དུ་
སྒྲུབ་པའི་རྗེས་སུ་སྒྲུབ་པ་གསོ་སྦྱོང་བྱེད་པར་བཅས་ཤིང་གནས་གང་ན་དགེ་སློང་གཅིག་
ལས་མེད་ཅིང་མ་གྲུབ་ན་བྱིན་གྱིས་བརླབས་པར་བཤད་པ་ཡང་མཚན་ཉིད་མི་འདོར་བ་མ་

ཡིན་པ་དང་། རྗེས་བཅས་མཚན་ཉིད་པ་ཡིན་པའི་ཕྱིར་སོགས་དུ་མ་ལུང་དང་གླེང་
འབུམ་ལས་བཏོན་ཏེ་སྤྲོ་སླ། རྩ་རྟགས་གསུམ་པ་གྲུབ་སྟེ། གནང་བའི་རྗེས་སུ་གནང་བ་
ལ་ཁྲུས་རས་བཅང་བར་བྱའོ། །ཞེས་གནང་བའི་རྗེས་སུ་ཆོས་གོས་གསུམ་པས་ཀྱང་
ངོ་། །ཞེས་ཆོས་གོས་གསུམ་པའི་གང་ཟག་གིས་ཀྱང་བཅང་བར་གནང་བ་ལྟ་བུ་ནི་
བསམ་ངོ་བ་དང་། ཕྱི་རོལ་པའི་བསྟན་བཅོས་ཀླག་ཏུ་གནང་བའི་རྗེས་ལ་གང་ཟག་ཤཱ་
རིའི་བུ་ལྟ་བུས་སངས་རྒྱས་ཀྱི་བཀའ་ལ་བརྩོན་པ་མི་གཏོང་ན། ཉི་མའི་གསུམ་ཆ་མ་
ཡིན་པ་ལ་ཕྱི་(༡༢༠ན)རོལ་པའི་བསྟན་བཅོས་ཀླག་ཏུ་གནང་བ་ནི་དངོས་སུ་གནང་བ་དང་
ཤུགས་ལ་གང་ཟག་གཞན་ལ་བཀག་པ་གཉིས་ཀ་ཚང་བའི་མཚན་ཉིད་མི་འདོར་ཡང་
རྗེས་བཅས་མཚན་ཉིད་པ་ཡིན་པའི་ཕྱིར། དེས་གཞན་པ་རིགས་པ་སྤྲོ།  ཿཎྜོ་ཧཱུཾ་། །ཚེ
འདིར་སྒྲུབ་པ་ལ་གནང་བའི་སྒྲར་བཏགས་པ་དང་། ལྟུང་མེད་ལ་གནང་བར་
བཤད་པ་རྣམས་ནི་གནང་བ་མ་ཡིན་ཏེ། བྱས་རུང་མ་བྱས་ཀྱང་ཉེས་མེད་མ་ཡིན་པའི་
ཕྱིར། ཁྱབ་སྟེ། འདིའི་གནང་བ་ལ་ཉེས་མེད་ཀྱིས་ཁྱབ་པའི་ཕྱིར། དེར་ཐལ། གནང་བ་
ཙམ་བཅས་པས་ཀྱང་བསྟན་པ་གང་ཞིག །འདིར་ནི་ཉེས་མེད་དུ་གནང་བ་དང་ཅི་དགར་
གནང་བ་ལ་བྱེད་པའི་ཕྱིར། དང་པོ་གྲུབ་སྟེ། བཅས་པ་ལ་དགག་སྒྲུབ་གནང་གསུམ་གྱི་
བཅས་པ་ཡོད་པའི་ཕྱིར་ཏེ། རིན་ཆེན་ཕྲེང་བ་ལས། བཅས་པ་ནི་དགག་སྒྲུབ་གནང་
གསུམ་གྱི་བསླབ་པའི་གཞི་རྣམ་པར་བཞག་པའི་བཀའ་ཡིན་ཏེ། ཞེས་གསུངས་པའི་
ཕྱིར། གཉིས་པ་གྲུབ་སྟེ། རིན་ཆེན་ཕྲེང་བ་ལས། གནང་བ་ཙམ་བཅས་པ་ཞེས་པས་
བསྟན་ཟིན་པས་གཞི་དེས་བྱས་ཀྱང་ལྟུང་བ་མེད་མ་བྱས་ཀྱང་ལྟུང་བ་མེད་པའི་གནང་བ་
སྟེ། ཞེས་དང་། ཊཱིཀྐ་ལས། གནང་བ་ཞེས་བྱ་བ་ནི་ཅི་དགར་སྤྱད་པའི་ཡུལ་ལ་བྱ་བ་
གང་ཡང་རུང་བ་ཞིག་མི་བྱེད་དམ་བྱེད་ན་ལྟུང་བ་ཞེས་བྱ་བའི་ཉེས་པ་མེད་པ་སྟེ། ཞེས་

གསུངས་པའི་ཕྱིར།
ཡང་རྗེས་བཅས་དགུའི་བཀག་གནང་གཉིས་ལ། འདིའི་བཀག་གནང་སོ་སོས་མ་
ཁྱབ་སྟེ། རྗེས་བཅས་ཀྱི་གནང་བ་ལས་བཀག་པ་ཞེས་པའི་བཀག་པ་ལ་ཡང་བཀག་པ་
མངོན་ཤེས་ཀྱི་བཀག་པ་ཡིན་པས་མ་ཁྱབ་པ་གང་ཞིག །རྗེས་བཅས་ཀྱི་བཀག་པ་ལས་
གནང་བ་ཞེས་པའི་གནང་བ་ལ་ཡང་གནང་བ་མངོན་ཤེས་ཀྱི་གནང་བས་མ་ཁྱབ་པའི་
ཕྱིར། དང་པོ་གྲུབ་སྟེ། ལྷམ་གཉིས་སྔར་གནང་བ་ལས་ཕྱིས་སུ་ལྷམ་ཀྲོག་ཀྲོག་ཟེར་བ་
དང་ཀྲུག་ཀྲུག་ཟེར་བ་གཉིས་བཀག་པ་དེ་རྗེས་བཅས་ཀྱི་གནང་བ་ལས་བཀག་པའི་
མཚན་གཞི་ཡིན་པའི་ཕྱིར། ཁྱབ་སྟེ། རང་(༡༢་བ)བཞིན་གྱི་ཁ་ན་མ་ཐོ་བ་དང་ཆང་མ་
ཡིན་པ་ལ་འདིའི་བཀག་པ་མི་འབྱུང་བའི་ཕྱིར། དེར་ཐལ། འདིའི་བཀག་པ་སྲོག་ལ་
བབ་ཀྱང་མི་གནང་བ་གཅིག་ལ་བྱེད་པའི་ཕྱིར་ཏེ། ཊཱིཀྐ་ལས། བཀག་པ་ཞེས་བྱ་བ་ནི་
སྲོག་ལ་བབ་ཀྱང་གཞི་འདི་རྣམ་པ་ཐམས་ཅད་དུ་མི་བྱ་བ་སྟེ། དཔེར་ན། ང་ལ་སྟོན་པར་
སྨྲ་བ་རྣམས་ཀྱིས་ཐ་ན་རྩྭའི་མཆོག་མས་ཀྱང་ཆང་མི་བླུད་མི་བཏུང་ངོ་། །ཞེས་གསུངས་
པ་དང་། སྲོག་གཅོད་པ་ལ་སོགས་པ་རང་བཞིན་གྱི་ཁ་ན་མ་ཐོ་དང་བཅས་པ་མི་བྱའོ། །
ཞེས་གསུངས་པ་ལྟ་བུའོ། །ཞེས་གསུངས་པའི་ཕྱིར་དང་། གཞི་འགྲེལ་ལས་ཀྱང་། དེ་
བཞིན་དང་། རིན་ཆེན་ཕྲེང་བ་ལས་ཀྱང་། སྲོག་ལ་བབ་ཀྱང་མི་བྱའོ་ཞེས་བཀག་པ་སྟེ།
ཞེས་གསུངས་པའི་ཕྱིར། འདི་ལ་འཁྲུལ་ནས་དེ་དག་སྤྱིར་བཀག་པ་མིན་ཟེར་བ་མི་
འཐད་དེ། བཀག་པ་ཙམ་དང་བཅས་པའི་གཞི་མཐུན་དུ་མ་ཡོད་པའི་ཕྱིར། རིན་ཆེན་
ཕྲེང་བ་ལས། བཀག་པ་ཙམ་བཅས་པ་ཞེས་པས་བསྟན་ཟིན་པས། ཞེས་དང་། ཊཱིཀྐ་
ལས། དཔེར་ན། མཆིལ་ལྷམ་གཉིས་གནང་བ་མཛད་པ་ལས། ཡང་དེ་གཉིས་ཀྱི་བྱེ་
བྲག་བཀག་པ་མཛད་དེ། ཞེས་པ་ནས། ལྟ་བུ་ནི་གནང་བ་ལས་བཀག་པའོ། །ཞེས་

གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། ནད་པ་ལ་དུས་མ་ཡིན་པའི་ཟས་
གནང་བ་ལྟ་བུ་རྗེས་བཅས་ཀྱི་བཀག་པ་ལས་གནང་བ་ཡིན་ཀྱང་འདིའི་གནང་བ་མ་
ཡིན་པའི་ཕྱིར་ཏེ། ཊཱིཀྐ་ལས། བཀག་པ་ལ་ཡང་གནང་བ་ནི་དུས་མ་ཡིན་པའི་ཟས་སྔར་
བཀག་པ་ནད་པ་ལ་གནང་བ་ལྟ་བུ་སྟེ། དེ་ནི་བཀག་པ་ལ་ཡང་གནང་བའོ། །ཞེས་
གསུངས་པའི་ཕྱིར།  
ཡང་བོད་ཀྱི་ཀུན་མཁྱེན་ཁ་ཅིག་གིས་གསུང་ལས། མི་ཆོས་བླ་མའི་རྫུན་སྨྲ་བའི་
སྐབས་སུ། ལུང་ལས། སྔ་མ་ནི་བཅས་པ་ཡིན་ལ། འདི་ནི་རྗེས་སུ་གནང་བ་སྟེ་མངོན་
པའི་ང་རྒྱལ་ནི་མ་གཏོགས་སོ། །ཞེས་གསུངས་པ་ཡང་གནང་བ་མིན་གསུང་བ་ཅི་དགར་
གནང་བ་མིན་པ་ལ་དགོངས་ཀྱི། གནང་བ་ཙམ་ནི་ཡིན་ཏེ། བཅས་གནང་ཡིན་པའི་
(༡༢༡ན)ཕྱིར། དེར་ཐལ། བཅས་པའི་རྗེས་སུ་དངོས་གཞིའི་ཉེས་མེད་དུ་གནང་བ་ཡིན་
པའི་ཕྱིར། གཞན་དུ་ན། རྗེས་བཅས་མུ་དགུ་མི་འཐད་པར་འགྱུར་བའི་ཕྱིར་ཏེ། རིན་
ཆེན་ཕྲེང་བ་ལས། གནང་བ་ཙམ་བཅས་པ་ཞེས་པས་བསྟན་ཟིན་པས། ཞེས་གསུངས་
པའི་ཕྱིར། རིན་ཆེན་ཕྲེང་བ་ལས། བཅས་པ་ནི་དགག་སྒྲུབ་གནང་གསུམ་གྱི་བསླབ་པའི་
གཞི་རྣམ་པར་བཞག་པའི་བཀའ་ཡིན་ཏེ། ཞེས་གསུངས་པའི་ཕྱིར།  
ཡང་ཁ་ཅིག་ན་རེ། ཆོས་བཤེས་ཀྱི་ལུགས་ལ་རྗེས་བཅས་མུ་དགུའི་དགག་པའི་
རྗེས་སུ་དགག་པ་དང་། སྒྲུབ་པའི་རྗེས་སུ་སྒྲུབ་པ་དང་། གནང་བའི་རྗེས་སུ་གནང་བ་
གསུམ་བཅས་པ་ཙམ་ཡིན་ཏེ། རྗེས་བཅས་ལ་གནང་བའི་བཀག་པ་དང་བཀག་པའི་
རྗེས་སུ་གནང་བ་ཁོ་ནར་བཤད་པའི་ཕྱིར། ཊཱིཀྐ་ལས། རྗེས་སུ་བཅས་པ་ཞེས་བྱ་བ་ནི་
སྔར་གནང་བའི་གཞི་ལའང་བཀག་པ་དང་། སྔར་བཀག་པ་ལ་གནང་བ་གང་ཡིན་པ་དེ་
རྗེས་སུ་བཅས་པ་སྟེ། ཞེས་གསུངས་པའི་ཕྱིར་ན་འདིར་མ་ཁྱབ་སྟེ། དེ་གསུམ་ལས་

དེའི་དོན་གྱིས་ཀྲྀའི་རྀ་ཨཱར། ཡུ་བུ་ཛྙ་སོགས་ཀྱིས། ཡུ་ཨ་ན་བྱས། ཥ་ར་རི་སོགས་ཀྱིས་
མ་ཎ། ཉེར་བསྒྱུར་བི་ཨ་གཉིས་དབྱངས་ལ་ཨི་ཡ། དབྱངས་མེད་དབྱངས་དང་སྦྱར་
བས། བྱཱ་ཀཱ་ར་ཎ་གྲུབ་དེ་ནི་སྔོན་དུ་ཨུ་པ་བཞག་པས། ཨུ་པ་བྱཱ་ཀ་ར་ཎ་གྲུབ། སི་
འཇིག །སློབ་དཔོན་ཞི་བ་འཚོ་ཆོས་ཅན། ཁྱོད་ལ་མཁན་པོ་སྟེ་ཨུ་པ་དྷཱ་ར་ཞེས་བརྗོད་
པའི་རྒྱུ་མཚན་ཡོད་དེ། ཕ་དང་བུའི་འདུ་ཤེས་ཀྱིས་སྙིང་བརྩེ་བས་དམན་པའི་གནས་སུ་
ལྟུང་བ་ལས་ཉེ་བར་འཛིན་པས་ན་དེ་ལྟར་བརྗོད་པའི་ཕྱིར་ཏེ། ཨུ་པ་ཚིག་གྲོགས་དང་
བཅས་ན་དོན་བརྒྱ་སོགས་ལ་འཇུག །དྷུ་ར་འཛིན་པ་དང་འཆང་བ་དང་གཞི་སོགས
གྲོགས་ཀྱིས་འཇུག་པའི་ཕྱིར། དེ་ཆོས་ཅན། ཁྱོད་ལ་མཁན་པོ་སྟེ་ཨུ་པ་སནྣི་ཞེས་བརྗོད་
པའི་རྒྱུ་མཚན་ཡོད་དེ། མྱང་འདས་ལ་ཉེ་བར་མཚམས་སྦྱོར་བས་ན་དེ་ལྟར་བརྗོད་པའི་
ཕྱིར་ཏེ། དངོས་སུ་བསླབ་པ་དང་རྒྱུད་ནས་མི་གནས་པའི་མྱང་(༡༢༢ན)འདས་ལ་རིམ་
གྱིས་ཉེ་བར་སྦྱོར་བའི་ཕྱིར་ཏེ། ཨུ་པ་སྔར་ལྟར་དང་སནྟི་མཚམས་སྦྱོར་དང་ཁུ་ཚུར་དང་
བསམ་པའམ་དགོངས་པ་སོགས་ལ་འཇུག་པའི་ཕྱིར། དེ་ཆོས་ཅན། མཁན་པོ་སྟེ། ཨུ་པ་
བྱཱ་ཀ་ར་ཎ་ཞེས་བརྗོད་པའི་རྒྱུ་མཚན་ཡོད་དེ། དགག་སྒྲུབ་གནང་གསུམ་གྱི་བསླབ་པའི་
གནས་རྣམས་ཉེ་བར་ལུང་འབོག་པའམ་ཉེ་བར་བརྡའ་སྤྲོད་པས་ན་དེ་ལྟར་བརྗོད་པའི་
ཕྱིར་ཏེ། ཨུ་བ་སྔར་ལྟར་དང་། བྱཱ་ཀ་ར་ཎ་བརྡའ་སྤྲོད་པའམ་ལུང་འབོག་པ་ལ་འཇུག་
པའི་ཕྱིར། པི་རྣམ་པ་དང་ཁྱད་པར་དང་བྲལ་སྤང་སོགས་དོན་ཆེས་མང་པོར་འཇུག །ཨད་
ཀུན་སོགས་མང་བ་དང་། ཀ་ར་ཎ་བྱེད་པ་སོགས་ལ་འཇུག་པའི་ཕྱིར། །  
གཉིས་པ་གནས་ལ་བརྟེན་ནས་བསྲུང་ཚུལ་འཆད་པར་གནས་པས་གནས་ལ་མ་
ཞུས་པར་བྱ་བ་མི་བྱའོ་ཞེས་སོགས་བྱུང་། གནས་པ་སློབ་མས་གནས་ཀྱི་སློབ་དཔོན་ལ་
མ་ཞུས་པར་བྱ་བ་མི་བྱ་སྟེ། དེ་ཕྱིར་མི་རུང་བའི་ཕྱིར། ཞུ་བའི་བྱ་བ་ཡོད་དེ། རུང་བར་

ཤེས་པ་ཡང་ཞུ། རུང་མི་རུང་ཐེ་ཚོམ་ཅན་ཡང་ཞུ་བའི་ཕྱིར། དེར་ཐལ། དང་པོ་ཞུས་པས་
བླ་མ་ལ་གུས་པའི་ཕན་ཡོན་འབྱུང་ཞིང་མ་ཞུས་པའི་ཉེས་པ་མི་འབྱུང་ལ། གཉིས་པ་
ཞུས་པས་བྱར་རུང་མི་རུང་གི་ཁྱད་པར་ཤེས་པར་འགྱུར་བའི་ཕྱིར། མི་རུང་བར་ཤེས་པ་
ནི་ཞུ་མི་རིགས་ཏེ། དེ་གནང་མི་ཡོང་ལ། གནང་བ་བྱུང་ཡང་བྱ་མི་རུང་བའི་ཕྱིར།
དུས་ནམ་གྱི་ཚེ་ཞུ་ཚུལ་སོ་སོར་ཡོད་དེ། བློ་བུར་བ་ནི་ནམ་བྱུང་དུས་ཞུས་པ་རྒྱུན་
གྱི་བྱ་བ་གནས་གཅིག་ཏུ་ཡོད་ན་ནི་ཉིན་རེ་ལན་གསུམ་གསུམ་དང༌། རྒྱང་གྲགས་
ལྔའམ་དྲུག་གིས་ཆོད་ན་ཞག་ལྔ་འམ་དྲུག་གི་ཚེ་ཞུ། དཔག་ཚད་ཕྱེད་གསུམ་གྱིས་ཆོད་ན་
གསོ་སྦྱོང་གི་ཚེ་ཞུ་བའི་ཕྱིར། ཁ་ཅིག་ན་རེ། ཀུན་ཏུ་སྤྱད་པར་རུང་བ་དག་བགྱིད་འཚལ་
ཞེས་ཞུ་བ་ཡིན་ཏེ། འོད་ལྡན་ལས། ཀུན་ཏུ་སྤྱད་པ་རུང་བ་དག་བགྱིའོ། །ཞེས་གསུངས་
པའི་ཕྱིར་ན་མ་ཁྱབ་སྟེ། (༡༨༢བ)དེ་ཞུ་ཚུལ་མིན་ལ་བྱ་བ་ཡང་རུང་བ་ཡང་ཞུ་དགོས་པར་
བཤད་པ་ཙམ་ཡིན་པའི་ཕྱིར། དེར་ཐལ། དེ་ལྟར་ཞུས་ཀྱང་རུང་མི་རུང་གི་དོགས་པ་མི་
ཆོད་པའི་ཕྱིར། འདིས་བྱ་བ་ནར་མ་རང་གི་ཞུ་ཚུལ་བསྟན་པ་ཡང་མི་འཐད་དེ། དེ་ཞུ་
ཚུལ་མ་ཡིན་པའི་ཕྱིར། དེས་ན་ཞུ་ཚེ་བྱ་བ་རང་རང་གི་མིང་ནས་སྨོས་ནས་ཞུ་དགོས་ཏེ།
ལུང་རྣམ་འབྱེད་ལས། སྣམ་སྦྱར་འཚེམ་པར་ཞུ། ཉིན་མོ་སྤྱོད་པ་ལ་མཆི་བར་ཞུ། བསོད་
སྙོམས་ལ་མཆི་བར་ཞུ། ཞེས་སོ་སོར་ཞུས་པའི་ཕྱིར་དང་། ལོ་དྲི་ལས། ཆག་ཆག་དང་
ཕྱག་དང་ཀློག་པ་དང་ཁ་ཏོན་དང་དགེ་བའི་ཕྱོགས་ཀྱི་ཀུན་ཏུ་སྤྱོད་པ་རྣམས་བགྱི། ཞེས་
གསུངས་པའི་ཕྱིར། ཀ་རི་ཀ་སོགས་ལས་ཀྱང་ངོ༌། །ཞུ་མི་དགོས་པ་སོགས་ཀྱི་དམིགས་
བསལ་ཡང་ཡོད་དེ། ཡུལ་གྱི་དམིགས་བསལ་དང་། རྟེན་གྱི་དམིགས་བསལ་དང་། བྱ་
བའི་དམིགས་བསལ་གསུམ་ཡོད་པའི་ཕྱིར། དང་པོ་ཡོད་དེ། གནས་ཀྱི་བླ་མ་དེར་མེད་
ན་རྒན་པ་ལ་ཞུ་བ་དང་། དབྱར་སོགས་ཀྱི་སྐབས་རྒན་འོས་མེད་ན་གཞོན་པ་ལ་ཡང་ཞུ་

རྩ་བར།
བ་དང་། གནས་ཀྱི་བླ་མ་ས་གཞན་ན་གནས་ཚེ་མ་ཞུས་ཀྱང་རུང་བའི་ཕྱིར་ཏེ།
སྤོ་བ་དང་གཞི་ནས་སྤོ་བར་བྱ་བ་དང་། ཞེས་པ་ནས། ཞུ་བ་ནི་མ་གཏོགས་སོ། །ཞེས་
གསུངས་པའི་ཕྱིར།  
གཉིས་པ་ཡོད་དེ། བསྙེན་པར་རྫོགས་ནས་ལོ་ལྔ་ལོན་པ་ལྔ་པ་ཐ་མ་དང་ལྡན་པས་
ལྗོངས་རྒྱུ་བ་ཞུ་མི་དགོས །གནས་མ་རྙེད་པས་ཞག་ལྔ་དྲུག་ལ་དང་། ངལ་བའི་ཚེ་དང་།
སློབ་དཔོན་གྱིས་ཆད་པས་བཀག་ཚེ་དང་། ནན་ཏུར་སོགས་དང་། ཚངས་སྤྱོད་དང་སྲོག་
སོགས་ཀྱི་བར་ཆད་དུ་འགྱུར་བའི་ཚེ་ཞུ་མི་དགོས་པའི་ཕྱིར། གསུམ་པ་བྱ་བའི་དེ་ཡོད་
དེ། གཤང་གཅི་སོགས་དང་ཉེ་འཁོར་འདོམ་ཞེ་དགུ་ཚུན་གྱི་མཆོད་རྟེན་ལ་ཕྱག་དང་སྤྱོད་
ལམ་བཞི་དང་། ཞར་ལ་གཞན་བྱུང་བ་དང་། རྡུལ་སྤྲུག་པ་སོགས་ཞུ་མི་དགོས་པའི་ཕྱིར།
རྩ་བར། གཤང་བ་དང་གཅི་བ་དང་། ནས། མཐའ་ཚུན་ཆད་དུ་འགྲོ་བ་ཡང་ངོ་། །ཞེས་
བྱུང་། །(༡༢༣ན)  
རབ་བྱུང་གི་ཡོ་བྱད་ལྷུང་བཟེད་སོགས་བཤད་པ། 
༈ རབ་བྱུང་ཡོ་བྱད་སྣོད་སྤྱད་ཀྱི་གཙོ་བོ་དག་ལས་ལྷག་མ་གཞི་སྨད་དུ་འཆད་ལ།
ཉེར་མཁོ་ལྷུང་བཟེད་དང་། མཁར་གསིལ་དང་། ཆུ་ཚགས་གསུམ་ལས། དང་པོ་འཆད་
པར། ལྷུང་བཟེད་མེད་པར་རབ་ཏུ་བྱུང་བ་དང་བསྙེན་པར་རྫོགས་པར་མི་བྱའོ། །ཆུང་ངུ་
དང་ཆེན་པོ་དང་སྐྱ་བས་ཀྱང་མི་བྱའོ། །ཞེས་པ་ནས། སྙིང་བརྩེ་བས་ཉེ་འཁོར་ཕྱག་དར་
དང་ཆག་ཆག་བྱའོ། །ཞེས་བྱུང༌། འདིར་ལྷུང་བཟེད་ཀྱི་རྣམ་གཞག་ལ་རང་ལུགས་བཞག་
པ་དང་། དོགས་པ་བཅད་པ་གཉིས། དང་པོ་ལ་མཚན་ཉིད་དང་། དབྱེ་བ། གང་གིས་

ལྷན་རིངས་དང་ཐམ་ཕྲན་དང་། སོགས་སོ། །ལྔ་པ་ཡོད་དེ། རྒྱུ་ངོ་བོ་སོགས་ཀྱི་སྒོ་ནས
རུང་བར་མ་ཟད་ཆོ་གས་བྱིན་གྱིས་བརླབ་ཏུ་རུང་བའི་ལྷུང་བཟེད་ལ་འབྲེལ་མེད་ལྷུང་
བཟེད་མ་ཡིན་པ་ཅིག་དགོས་པའི་ཕྱིར་ཏེ། དེ་ཆད་ལས་སུ་བཅང་བ་ཙམ་ཡིན་གྱི་བྱིན་
གྱིས་བརླབ་ཏུ་མི་རུང་བའི་ཕྱིར། ལྷུང་བཟེད་ཀྱི་ཚད་ཀྱང་ཡོད་དེ། ལྷུང་བཟེད་ཀྱི་མཐའི་
ཆ་སྟེ་ཁའི་མཐའི་མུ་ནས་མཐེ་བོའི་ལྟོ་གང་ངམ་མཐེབ་སོར་གང་གི་ལྷག་མར་འབྲས་ཐུག་
པོ་ཆེ་སྟེ་སྐམ་པ་ག་དྷའི་བྲེའུ་ཆུང་གང་བཙོས་པ་སུམ་འཕེལ་དུ་སོང་བ་ལ་བོད་བྲེའི་དྲུག་
ཕུལ་དྲུག་དང་། སྐམ་གཤེར་གྱི་ཚོད་མ་གཉིས་ཀའི་ཆ་ལ་དྲུག་ཕུལ་གཉིས་དང་མཐེ་
བོའི་ལྟོ་གང་གི་ཆ་ལ་དྲུག་ཕུལ་གང་སྟེ་དྲུག་ཕུལ་དགུ་ཤོང་བའི་ལྷུང་བཟེད་དེ། ཕའི་
ལྷུང་བཟེད་ཆུང་ཚད་དང་། དེ་ཉིད་འགྱུར་དྲུག་ཕུལ་བཅོ་བརྒྱད་ཤོང་པ་དེ་ཆེ་ཚད་དང་།
དེ་གཉིས་ཀྱི་བར་དྲུག་ཕུལ་བཅུ་ནས་བཅུ་བདུན་གྱི་བར་བརྒྱད་གང་རུང་ཤོང་པ་འབྲིང་
ཚད་ཡིན་པའི་ཕྱིར། ཟུར་དང་པོ་གྲུབ་སྟེ། རྩ་བར། ཁའི་ཆའི་མཐའ་ནས་སྲན་ཚོད་དང་
བཅས་ཚོད་མ་དང་བཅས་པ། ཞེས་དང་། ཊཱིཀྐ་ལས། འདི་ནི་ལྷུང་བཟེད་ཆུང་ངུའི་ཚད་
ཡིན་ནོ། །ཞེས་གསུངས་པའི་ཕྱིར། རྟགས་ཟུར་གཉིས་པ་གྲུབ་སྟེ། (༡༢༤ན)རྩ་བར།
དེའི་བར་ཤོང་བ། ཞེས་དང་། ཊཱིཀྐ་ལས། འབྲས་ཐུག་པོ་ཆེ་མ་ག་དྷའི་བྲེའུ་ཆུང་དོ་
བཙོས་པ་སྲན་ཚོད་དང་བཅས། ཚོད་མ་དང་བཅས་པ་བཟའ་བ་དང་རྗེས་སུ་མཐུན་པ་དེ་
ཤོང་ཞིང་ཆུད་པའི་ལྷུང་བཟེད་གང་ཡིན་པ་དེ་ནི་ལྷུང་བཟེད་ཆེན་པོའི་ཚད་ཡིན་ནོ། །ཞེས་
གསུངས་པའི་ཕྱིར། རྟགས་ཟུར་གསུམ་པ་གྲུབ་སྟེ། རྩ་བར། ལྷག་པ་ནས་དོའི་བར།
ཞེས་དང་། ཊཱིཀྐ་ལས། འབྲས་ཐུག་པོ་ཆེ་མ་ག་དྷའི་བྲེའུ་ཆུང་གང་བཙོས་པ་ལས་ལྷག་
པ། ནས། དྲེའུ་ཆུང་དོར་མ་ལྕོགས་པའི་བར་སྲན་ཚོད་དང་བཅས་ཚོད་མ་དང་བཅས་པ་
དེ་ཤོང་ཞིང་དེ་ཆུད་པ་ནི་ལྷུང་བཟེད་འབྲིང་པོའི་ཚད་ཡིན་ནོ། །ཞེས་གསུངས་པའི་ཕྱིར་

དང་། དོར་མ་ལྕོགས་པ་ནི་དོར་མ་སླེབ་པ་སྟེ་དོ་བཙོས་པའི་ཚད་ལ་མ་སླེབ་ཅེས་པའོ། །
མ་ག་དྷའི་བྲེའུ་ཆུང་གི་ཚད་ཡོད་དེ་དེའི་ནང་དུ་བོད་ཀྱི་དྲུག་ཕུལ་ཡིན་ན་དོ་དང༌།
ཕུལ་ཡིན་ན་དོ་དང་འཁྱོར་བ་གང་འགྲོ་བའི་ཕྱིར། དེ་ཐལ་དེའི་ནང་དུ་འཁྱོར་བ་གང་
འགྲོ་བ་ཞིག །དྲུག་ཕུལ་དོ་ལ་འཁྱོར་བདུན་ཡོད་ཅིང༌། བདུན་ཕུལ་དོ་ལ་འཁྱོར་བ་དྲུག་
ཡོད་པའི་ཕྱིར། རྟགས་དང་པོ་གྲུབ་སྟེ། བོད་བྲེ་གང་ལ་འཁྱོར་བ་ཉེར་གཅིག་ཡོད་ལ།
མ་ག་དྷའི་བྲེའུ་ཆུང་གསུམ་ལ་བོད་ཀྱི་བྲེ་གང་འབྱུང་བའི་ཕྱིར་ཏེ། བམ་ལྔ་ལས། འབྲས་
བཀྲུས་པ་སྐམ་པོ་བྲེའུ་ཆུང་ཕྱེད་དང་ལྔ་ལ་བོད་བྲེ་ཕྱེད་དང་དོ་ཡོད་དོ། །དེའི་ཆ་ནི་སུམ་
འགྱུར་སྟེ་བྲེ་ཕྱེད་དང་ལྔ་ཡོད་དོ། །ཞེས་གསུངས་པའི་ཕྱིར། རྟགས་ཕྱི་མ་གཉིས་ཀ་གྲུབ་
སྟེ། ཡ་འཁྱོར་ཉི་ཤུ་རྩ་གཅིག་གི་དྲུག་ཆ་དྲུག་ཕུལ་དང་། དེའི་བདུན་ཆ་ལ་བདུན་ཕུལ་དུ་
བཞག་པའི་ཕྱིར། དེར་ཐལ། བོད་བྲེའི་དྲུག་ཆ་ལ་དྲུག་ཕུལ་དང་དེའི་བདུན་ཆ་ལ་བདུན་
ཕུལ་དུ་བཞག་པའི་ཕྱིར། བམ་ལྔ་ལས། མ་ག་དྷའི་བྲེའུ་ཆུང་ཕྱེད་དང་དོ་ལ་བདུན་ཕུལ་
ཕྱེད་དང་བཞི་ཡོད་དེ། མ་ག་དྷའི་བྲེའུ་ཆུང་དོ་ལ་བདུན་ཕུལ་བཞི་དང་འཁྱོར་བ་དོ་ཡོད་
དོ། །(༡༢༤བ)ཞེས་གསུངས་པའི་ཕྱིར་དང་། འདིའི་འཁྱོར་བ་ཡ་འཁྱོར་ཡིན་ནོ། །འབྲས་
ཐུག་པོ་ཆེ་ནི་འཕེལ་ཆེ་བའི་དོན་ཡིན་པས། འབྲས་བཀྲུས་མ་སྐམ་པོ་མ་ག་དྷའི་བྲེའུ་
ཆུང་གང་བཙོས་ན་སུམ་འཕེལ་དུ་འོང་བ་ཡིན་ཏེ། བམ་ལྔ་ལས། འབྲས་བཀྲུས་མ་སྐམ་
པོ་ནི་ཆན་དུ་བཙོས་ན་སུམ་འཕེལ་དུ་བརྩིའོ། །ཞེས་གསུངས་པའི་ཕྱིར། ཚོད་མ་དང་
སྲན་ཚོད་ཀྱི་ཚད་ཊིཀྐ་ལས། འབྲས་ཆན་སྦགས་ནུས་ཙམ་ལས་མི་ལྷག་པར་བཤད་ལ།
བམ་ལྔ་ལས། དེའི་རྐྱེན་གྱི་ཚོད་མ་དང་བཅས་པ། ཞེས་པ་ཙམ་ལས་མ་བཤད་ཀྱང་།
འགྲེལ་ཆུང་དུ་འབྲས་ཆན་གྱི་སུམ་ཆར་བཤད་པ་འཐད་པར་ཐལ། དེའི་རྒྱུ་མཚན་གྱིས་
ཚོད་མ་དང་སྲན་ཚོད་བསྡོམས་ནས་དྲུག་ཕུལ་དོར་འཐད་པའི་ཕྱིར། ཚོད་མ་དང་སྲན་

ཚོད་ཀྱི་ཁྱད་པར་ཡོད་དེ། སྲན་ཚོད་ནི་གཤེར་ཚོད་དང་། ཚོད་མ་ནི་བྱ་ན་འམ་རྒྱ་རི་ལྟ་
བུ་ལ་བྱེད་པའི་ཕྱིར་ཏེ། རྣམ་འབྱེད་ཊཱིཀྐ་ལས། ཚོད་མ་ལ་གཤེར་ཚོད་དང་སྲན་ཚོད་ལ་
སྐམ་ཚོད་དུ་བཤད་པའི་ཕྱིར། དེ་ནི་བྲེའི་སྒོ་ནས་གཞལ་བ་ཡིན་ནོ། །ཕུལ་གྱིས་བརྩིས་
ན་དྲུག་ཕུལ་བཤད་ཟིན་ལ། བདུན་ཕུལ་གྱི་དེ་ཡོད་དེ། བདུན་ཕུལ་ཕྱེད་དང་བཅུ་གཅིག་
དེ་ཆུང་ཚད། བདུན་ཕུལ་ཉེར་གཅིག་དེ་ཆེ་ཚད་དང་། དེ་གཉིས་ཀྱི་བར་འབྲིང་ཚད་ཡིན་
པའི་ཕྱིར། དང་པོ་གྲུབ་སྟེ། འབྲས་ཆན་ལ་བདུན་ཕུལ་བདུན་དང་། ཚོད་མ་དང་སྲན་
ཚོད་ལ་བདུན་ཕུལ་དོ་དང་ཡ་འཁྱོར་གང་མཐེ་བོའི་ལྟོ་གང་ལ་བདུན་ཕུལ་གང་དང་
འཁྱོར་བ་ཕྱེད་ཡོད་པའི་ཕྱིར། གཉིས་པ་གྲུབ་སྟེ། དེའི་ཉིས་འགྱུར་འབྲས་ཆན་བདུན་
ཕུལ་བཅུ་བཞི་དང་། ཚོད་མ་སྲན་ཚོད་ལ་བདུན་ཕུལ་བཞི་དང་ཡ་འཁྱོར་དོ། ཁའི་ཆ་ལ་
བདུན་ཕུལ་གཉིས་དང་ཡ་འཁྱོར་གཅིག་ཡོད་པའི་ཕྱིར། གསུམ་པ་སླ། དེས་ལྷུང་བཟེད་
ཀྱི་འཁྱོར་ཚད་ཀྱང་ཤེས་པར་བྱའོ། །འཁྱོར་བ་ཕྱེད་དང་སོ་གཉིས་ཤོང་བ་དེ་དགེ་སློང་
ཕའི་ལྷུང་བཟེད་ཆུང་ཚད་ཡིན་ཏེ། འབྲས་ཆན་ལ་འཁྱོར་བ་ཉེར་གཅིག་ཚོད་མ་དང་སྲན་
ཚོད་ལ་འཁྱོར་(༡༢༥ན)བ་བདུན་དང་། མཐེ་བོའི་ལྟོ་གང་ལ་འཁྱོར་བ་ཕྱེད་དང་བཞི་ཡོད་
པའི་ཕྱིར། ཆེ་འབྲིང་གི་འཁྱོར་ཚད་ཀྱང་ཤེས་སླ་སྟེ། ཡ་འཁྱོར་རེ་གསུམ་ཤོང་བ་ཆེ་ཚད་
དང་། དེ་གཉིས་ཀྱི་བར་འབྲིང་ཚད་ཡིན་པའི་ཕྱིར། ལྷུང་བཟེད་སྲང་གི་སྒོ་ནས་ཀྱང་
གཞལ་ན། འབྲས་ཐུག་པོ་ཆེ་མ་ག་དྷའི་སྲང་བདུན་ཅུ་དོན་གཉིས་དང་། བོད་སྲང་བརྒྱ་
དང་ཞེ་བཞི་ཤོང་བ་ཕའི་ལྷུང་བཟེད་ཆུང་ཚད་ཡིན་ཏེ། མ་ག་དྷའི་བྲེའུ་ཆུང་ཕྱེད་དང་ལྔ་
ཤོང་བ་དགེ་སློང་ཕའི་ལྷུང་བཟེད་ཆུང་ཚད་གང་ཞིག་བྲེའུ་ཆུང་གང་ལ་མ་ག་དྷའི་སྲང་
བཅུ་དྲུག་དང་བོད་སྲང་སོ་གཉིས་ཡོད་པའི་ཕྱིར་ཏེ། གཞི་འགྲེལ་ལས། འབྲས་ཐུག་པོ་
ཆེ་བཀྲུས་མ་སྐམ་པོ་མ་ག་དྷའི་བྲེའུ་ཆུང་གང་ལ་མ་ག་དྷའི་སྲང་བཅུ་དྲུག་ཡོད། མ་ག་

དྷའི་སྲང་གཅིག་ལ་ནི་བོད་ཀྱི་དོ་ཡོད་དོ། །སྲང་ཚད་དུ་བརྩི་ན་ནི་སུམ་ཅུ་རྩ་གཉིས་ཡོད།
ཕུལ་ཚད་དུ་བརྩི་ན་བདུན་ཕུལ་དོ་དང་འཁྱོར་གང་ཡོད་དོ། །ཞེས་གསུངས་པའི་ཕྱིར།
མ་ག་དྷའི་བྲེའུ་ཆུང་གང་ལ་མ་ག་དྷའི་སྲང་བཅུ་དྲུག་ཡོད་དེ། དྲུག་ཕུལ་ལ་མ་ག་དྷའི་
སྲང་བརྒྱད་ཡོད་པའི་ཕྱིར་ཏེ། ཕྲན་ཚེགས་འགྲེལ་པ་ལས། ཕུལ་གང་ནི་ཡུལ་དབུས་ཀྱི་
སྲང་བརྒྱད་ཀྱི་ཚད་དོ། །ཞེས་དང་། ཕུལ་གང་ནི་སྲང་བརྒྱད་ཤོང་བའོ། །ཞེས་གསུངས་
པའི་ཕྱིར། མ་ག་དྷའི་སྲང་ཚད་ཡོད་དེ། མ་ག་དྷའི་གསེར་སེ་བ་བརྒྱད་ལ་མ་ས་གཅིག་
དང་། མ་ས་བརྒྱད་ལ་གསེར་ཞོ་གཅིག །གསེར་ཞོ་བརྒྱད་ལ་སྲང་གཅིག་གང་ཞིག །
འབྲས་སྲང་བཅུ་དྲུག་དང་མ་ག་དྷའི་བྲེའུ་ཆུང་གང་མཉམ་པའི་ཕྱིར། དང་པོ་གྲུབ་སྟེ།
ཉིད་ཀྱི་རྣམ་བཤད་ལས། ཡུལ་ཐ་དད་པས་སྲང་ཆུང་བ་དང་རབ་དང་འབྲིང་འདྲེས་བས་
དེའི་སྐྱོན་བསལ་བའི་དོན་དུ། མན་ངག་ལས་འབྱུང་བའི་ཚད་བརྗོད་པར་བྱ་སྟེ། མ་ས་
སེ་བ་བརྒྱད་ཅེས་བྱ། །མ་ས་བརྒྱད་ལ་ཞོ་གཅིག་འདོད། །གསེར་ཞོ་གཅིག་ཅེས་རབ་ཏུ་
བརྗོད། །གསེར་ཞོ་བརྒྱད་ལ་སྲང་གཅིག་གོ །ཞེས་གསུངས་པའི་(༡༢༥བ)ཕྱིར། གཉིས་
པ་གཞི་འགྲེལ་གྱིས་གྲུབ། དེས་ཆེ་འབྲིང་གི་ཚད་ཤེས་སླ་སྟེ། ཕའི་ལྷུང་བཟེད་ཆེ་ཚད་
འབྲས་མ་ག་དྷའི་སྲང་བརྒྱ་དང་ཞེ་བཞི་དང་བོད་སྲང་ཉིས་བརྒྱ་དང་གྱ་བརྒྱད་དང་ཆེ་
ཆུང་གི་བར་འབྲིང་ཚད་ཡིན་པའི་ཕྱིར། མའི་ལྷུང་བཟེད་ཀྱི་ཚད་ཡོད་དེ། དགེ་སློང་ཕའི་
ལྷུང་བཟེད་ཆུང་ཚད་དེ་མའི་ཆེ་ཚད་དང་། མའི་མཐེ་བོང་ལྟོ་གང་ལྷག་པའི་མ་རང་གི་
ནངས་གཅིག་འགྲང་བའི་ལྟོ་ཤོང་བ་དེ་མའི་ལྷུང་བཟེད་ཆུང་ཚད་ཡིན་ལ་དེ་གཉིས་ཀྱི་
བར་ནི་འབྲིང་ཚད་ཡིན་པའི་ཕྱིར། གཉིས་པ་དབྱེ་བ་ཡོད་དེ། ཚད་ཀྱི་སྒོ་ནས་གསུམ་
དང་། རྟེན་གྱི་སྒོ་ནས་ཕ་མའི་གསུམ་གསུམ་སྟེ་དྲུག་དང་། རྒྱུའི་སྒོ་ནས་དྲུག་པོ་རེ་རེ་ལ་
ས་དང་ལྕགས་ལས་བྱས་པ་གཉིས་གཉིས་ཏེ་བཅུ་གཉིས་ཡོད་པའི་ཕྱིར། གསུམ་པ་གང་

གིས་བཅང་བ་ཡོད་དེ། རབ་བྱུང་སྡེ་ལྔ་ཆར་གྱིས་བཅང་དུ་རུང་ཁྱིམ་པས་ནི་མི་རུང་བའི་
ཕྱིར་ཏེ། རྩ་བར། ལྷུང་བཟེད་མེད་པར། སོགས་གསུངས་པའི་ཕྱིར།
བཞི་པ་ལོངས་སྤྱོད་ཚུལ་ཡོད་དེ། འགྲེང་བཞིན་དུ་ལྷུང་བཟེད་འབྱུང་འཇུག་མི་
བྱེད། ཁྲུས་ཆུ་དེར་མི་འདོར་བ་སོགས། འགྲོ་དུས་འདུག་དུས་དགོན་པ་བས་བསྐྱང་ཚུལ།
སྟེགས་དང་ལུང་སོགས་ཀྱི་ཁྱད་པར་དང༌། མདོར་ན་མིག་ལྟར་བཅང་དགོས་པའི་ཕྱིར།
རྩ་བར། ལྷུང་བཟེད་མིག་བཞིན་དུ་བསྐྱང་བར་བྱའོ། །ཞེས་སོ། ། 
ལྔ་པ་སྒྲུབ་ཚུལ་ཡོད་དེ། རྒྱུ་ས་འམ་ལྕགས་ལས་འཆོས་ཚུལ་དང་ཁ་བསྒྱུར་ཚུལ་ལ་
སོགས་པ་དང་པོར་འཆོས་ཚུལ་སོགས་ཐོག་མཐའ་བར་གསུམ་གྱི་བཅོས་ལེགས་བྱེད་
ཚུལ་ཡོད་པའི་ཕྱིར་ཏེ། རྩ་བར། བཅོས་ལེགས་བྱ་བ་ཡལ་བར་མི་འདོར་རོ། །ཞེས་པ་
ནས། ཁ་དོག་རྫོགས་པ་ཕུན་སུམ་ཚོགས་པ་སོགས་སོ། ། 
དྲུག་པ་དགོས་པ་ཡོད་དེ། སྟོན་པའི་བཅས་པ་དང་མི་འགལ། སྣོད་དམན་པ་ལས་
པར་འཕགས། དགེ་སློང་གི་དྲན་པ་གསོ་བ་སོགས། དེ་ལ་བརྟེན་ནས་མངོན་མཐོ་
དང་མཐར་ཐུག་ཐར་པ་དང་ཐམས་ཅད་མཁྱེན་པ་ཐོབ་པར་འགྱུར་བའི་དགོས་པ་ཡོད་
བའི་ཕྱིར། བདུན་པ་སྒྲ་(༡༢༦ན)བཤད་ཡོད་དེ། སྦྱིན་བདག་གི་ཟས་འདིའི་ལྷུང་བ་བཟེད་
པས་ན་དེ་ལྟར་བརྗོད་པའི་ཕྱིར། 
གཉིས་པ་དོགས་པ་ཅུང་ཟད་བཅད་ན། གངས་ཅན་གྱི་འདུལ་འཛིན་རྒྱའི་ཊཱིཀྐ་སྔ་ཕྱིར་ཁ་
ཅིག་གི་གསུང་ལ་ལར། ཕུལ་བཅུ་ཤོང་བ་ལྷུང་བཟེད་ཆུང་ཚད། བཅོ་ལྔ་འབྲིང༌། ཉི་ཤུ་
ཆེ་ཚད་གསུང་བ་མི་ལེགས་ལ། གསུང་ལ་ལར། དགུར་ཡང་བཤད་པའི་ཊིཀྐ་འགའ་
སྣང་བས་གཅིག་ཁོ་ནར་མ་སྨྲ། བོད་ཀྱི་བུཀུན་མཁྱེན་གསུང་ལས་ཀྱང་། ཚོང་འདུས་
མགུར་མོའི་གསེར་བྲེའི་འབྲས་ཆན་བྲེ་ལྔ་ཚོད་མ་བྲེ་གང་མཐེ་བོའི་ལྟོ་གང་གི་གོ་སར་བྲེ་

གཅིག་སྟེ། བོད་བྲེ་བདུན་དང་ལྔ་ཕུལ་དོ་འབྱུང་བ་དེ་ཆུང་ཚད། དེ་ཉིས་འགྱུར་ཆེ་ཚད།
དེའི་བར་འབྲིང་གསུང་བ་གཉིས་མི་འཐད་པར་ཐལ། བཅས་ལྡན་དགེ་སློང་གིས་སྦྱིན་
བདག་གཅིག་ལ་དུས་གཅིག་ཏུ་ལྷུང་བཟེད་ཆུང་ངུར་མ་ཟད་འབྲས་བྲེའུ་ཆུང་ཕྱེད་དང་དོ་
སུམ་འགྱུར་ཤོང་བའི་འབྲིང་གསུམ་ཡང་བླང་རུང་བ་གང་ཞིག །དུས་གཅིག་ལ་འབྲས་
སྐམ་པོ་མ་ག་དྷའི་བྲེའུ་ཆུང་ཕྱེད་དང་ལྔ་བཙོས་པའི་བྱན་ལས་ལྷག་ལེན་ན་ལྟུང་བྱེད་དུ་
འགྱུར་བའི་ཕྱིར། དང་པོ་གྲུབ་སྟེ། སོ་ཐར་ལས། ལྷུང་བཟེད་གང་བ་གཉིས་སམ་གསུམ་
བླང་བར་བྱའོ། །ཞེས་དང་། དེའི་འགྲེལ་བར་བམ་ལྔ་ལས། ལྟུང་བ་རྣམ་པར་བཞག་པ་
ནི་ལྷུང་བཟེད་འབྲིང་པོའི་ཚད་དང་སྦྱར་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ།
བམ་ལྔ་ལས། ལྷུང་བཟེད་འབྲིང་པོ་གསུམ་གྱི་ཚད་ཀྱི་འབྲས་ཆན་ཁྲེ་ཕྱེད་དང་ལྔ་ལ་ནི་
འབྲས་ཐུག་པོ་ཆེ་བཀྲུས་པ་སྐམ་པོ་མ་ག་དྷའི་བྲེའུ་ཆུང་ཕྱེད་དང་ལྔ་ཡོད་དེ། དེ་མན་ཆད་
ཅི་འདོད་བླང་བར་བྱའོ། །དེ་ལས་ལྷག་པར་ལེན་ན་ལྟུང་བྱེད་དུ་འགྱུར་ཏེ། འདིར་གཞུང་
ནི་དགེ་སློང་གིས་ཅི་ཙམ་དུ་བྲེའུ་ཆུང་ཕྱེད་དང་ལྔ་ལས་ལྷག་པའི་བསོད་སྙོམས་ལེན་
ན་ཐམས་ཅད་ལྟུང་བྱེད་དོ་ཞེས་གསུངས་པ་ཡིན་ཏེ། ཞེས་ཁུངས་དང་བཅས་པས་བཤད་
པའི་ཕྱིར་རོ། །དེས་ན་དེ་སྐམ་པོའི་དབང་དུ་བྱས་པའི་དེའི་སུམ་འགྱུར་ཕྱེད་(༡༢༦བ)དང་
བཅུ་བཞི་བླངས་ཆོག་སྟེ། དེའི་བམ་ལྔ་ལས། དེ་ནི་སྐམ་པོའི་ཚད་ལ་དགོངས་ཏེ། གསུངས་
པ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། དེ་བཙོས་ན་སུམ་འགྱུར་ཡིན་པའི་ཕྱིར།
འོ་ན་འབྲིང་པོ་ཐམས་ཅད་ཀྱི་གསུམ་རུང་ངམ་ཞེ་ན་མི་རུང་སྟེ། འབྲས་སྐམ་བྲེའུ་ཆུང་
ཕྱེད་དོ་བཙོས་པ་ཤོང་བ་མན་ཆད་ཀྱི་དབང་དུ་བྱས་ཀྱི། དེ་ཡན་ཆད་ཀྱི་འབྲིང་པོ་མི་རུང་
བའི་ཕྱིར། དེས་ན་མང་པོ་ཞིག་ཆུང་ངུ་གསུམ་ལས་འབྲིང་གསུམ་མི་རུང་སྙམ་པ་རྣམས་
ཀྱང་བཀག་ཟིན་ཏོ། ། ཡུའི་གན་ནས་འཐུལ། ། ཚེ་ཞེས་ཕུལ་

ཡང་ཁོ་ན་རེ། ཡུལ་དུས་ཀྱི་དབང་གིས་བོད་བྲེའི་ཚད་ཆེ་ཆུང་འགྱུར་ན་ཚད་ཇི་ལྟར་
རྟོགས་སྙམ་ན་སྐྱོན་མེད་དེ། བོད་བྲེ་ཆེ་ཆུང་མ་ངེས་ཀྱང་འཁྱོར་བཉེར་གཅིག་བོད་བྲེའི་
ཚད་བྱས་ནས། དེའི་དྲུག་ཕུལ་དང་བདུན་ཕུལ་གྱིས་རྩི་བའི་ཕྱིར་རོ། །བྱ་འདུལ་ན་རེ།
ཕུལ་བརྒྱད་ཤོང་བ་ཆུང་ཚད་དང་ཚོད་མ་འབྲས་ཆན་གྱི་བཞི་ཆར་འདོད་པ་ཡང་མི་
འཐད་པར་ཐལ། ཚོད་མ་གསུམ་ཆར་འགྲེལ་ཆུང་ལྟར་བཤད་ཅིང་སྔར་བཤད་རྣམས་
དང་འགལ་བའི་ཕྱིར། ཡང་རྒྱ་རིན་པོ་ཆེ་དང༌། ཤ་མི་སྨོན་ལམ་ཚུལ་ཁྲིམས། ལྷུང་
བཟེད་དུ་ཟས་ཁ་ད་ཆད་ལེན་གསུངས་། དེ་མི་རུང་བར་ཐལ། རྩ་བར། མཐེ་བོའི་འོག་
རོལ་དུ་བྲེའུ་ཆུང་གང་བ་གཉིས་སམ་གསུམ་བླང་བར་བྱའོ། །ཞེས་གསུངས་པའི་ཕྱིར།
ཡང་ཁ་ཅིག་ན་རེ། ལྷུང་བཟེད་ཆུང་བར་འཐེབ་ཤུལ་དུ་ཕུལ་གཅིག་དང་། ཆེ་བར་
འཐེབ་ཤུལ་དུ་ཕུལ་དོ་ཤོང་བ་དགོས་ཟེར་བ་ཡང་མི་འཐད་པར་ཐལ། ལྷུང་བཟེད་ཆེ་
ཆུང་གིས་ཁ་ལ་ཆེ་ཆུང་དེ་འདྲའི་ངེས་བཟུང་མ་བཤད་པའི་ཕྱིར་དང་། ཁྱད་པར་ཅུང་ཟད་
ཡོད་སྲིད་པ་ཙམ་མོ། །ཡང་ཁ་ཅིག །མཐེ་བོའི་ལྟོ་གང་གི་དོན་མཐེ་བོང་གི་སྲིད་ཚད་དུ།
འདོད་པ་མི་འཐད་པར་ཐལ། དེ་དེའི་ཞེང་ཚད་ལ་བྱེད་དགོས་པའི་ཕྱིར། བམ་ལྔ་ལས།
མཐེ་བོའི་ལྟོ་གང་ཞེས་བྱ་བ་ནི་འཐེབ་སོར་གཅིག་སྟེ། མཐེ་བོའི་ཚིགས་དང་པོའི་ཟུར་ཡ་
གཅིག་ནས་ལྟོ་རོལ་དུ་དཀྲིས་ཏེ་ཟུར་ཡ་གཅིག་ལ་ཐུག་པའོ། །ཞེས་དང༌། རྣམ་འབྱེད་
(༡༢༧ན)འགྲེལ་པར། མཐེ་བོང་གི་ལྟོ་གང་ཞེས་བྱ་བ་ནི། མཐེ་བོང་གི་ཞེང་ཚད་དོ། །
ཞེས་དང་། གཞི་འགྲེལ་ལས། མཐེ་བོང་གི་ལྟོ་གང་ཞེས་བྱ་བ་ནི་སོར་གཅིག་སྟེ། ཞེས་
གསུངས་པའི་ཕྱིར་དང་། དེ་བཞིན་དུ་ཤེས་རབ་བྱེད་པ་དང་གོས་གཞིའི་ཊཱིཀྐའི་ཡང་
དགོངས་པར་སྣང་ངོ་། །ཡང་སྔ་ཕྱིའི་འདུལ་འཛིན་མང་པོ་ན་རེ། མའི་ལྷུང་བཟེད་ཆུང་
བ་འཇིག་རྟེན་སྐྱེས་པའི་ཕོར་པ་ཆེ། བུད་མེད་ཀྱི་ཕོར་པ་ཆུང་བ་དང་བསྟུན་ཟེར་བ་དང་།

ལ་ལའི་ཕོ་མོ་ལྟོ་ཆེ་ཆུང་ཟེར་བ་དག་གི་འཐད་པར་ཐལ། དེ་ལྟར་ན་ཕ་མའི་ལྷུང་བཟེད་
ལ་ཐོག་མ་ནས་ཆེ་ཆུང་གི་ཁྱད་པར་གནང་དགོས་པ་ལ་མ་གནང་བའི་ཕྱིར་དང་ལུང་དང་
དངོས་སུ་འགལ་བས་འོལ་ཚོད་ཡིན་པའི་ཕྱིར། དེར་ཐལ། དགེ་སློང་མ་སྦོམ་དགའ་མོས་
ཚོང་དཔོན་ཆུང་མའི་བུ་ཆུང་གི་རོ་ལྷུང་བཟེད་དུ་བཅུག་ནས་དོར་བ་ལ་བརྟེན་ནས།
བཅོམ་ལྡན་འདས་ཀྱིས་དགེ་སློང་མའི་ལྷུང་བཟེད་ཆུང་ངུར་བཅས་པ་ལུང་གླེང་གཞི་
ལས་བཤད་པ་ལྟར་རྒྱལ་བ་དགེ་འདུན་གྲུབ་ཀྱི་གླེང་འབུམ་དུ་ཡང་བཤད་པའི་ཕྱིར།
༈ གཉིས་པ་མཁར་བསིལ་འཆད་པར། རྩ་བར། གལ་ཏེ་བསོད་སྙོམས་པ་ཞིག་
ཡིན་ན་གསིལ་བྱེད་ཀྱང་ངོ་། །ཞེས་བྱུང་། གསིལ་བྱེད་ཀྱི་དབྱིབས་དང་། དབྱེ་བ་དང་།
མཚོན་ཚུལ་དང༌། སྤྱོད་ཚུལ་དང༌། རྣམ་གྲངས་ལྔ་ལས། དང་པོ་དེའི་དབྱིབས་གཟུགས་
ཡོད་དེ། བར་ཤིང་སྦོམ་པོ་དང་གསོམ་པ་དང་ཡས་མན་གཉིས་ལྕགས་ལས་བྱས་པ་སྦུབ་
ཅན་སྨད་ཀྱི་ལྕགས་ལ་མདུད་པ་གཅིག་དང་སྨད་གཞོགས་བདུན་ཟུར་དང་། སྟོང་གཞོགས་
ཟུར་བརྒྱད་པའི་རྩེ་ལ་མཆོད་རྟེན་དང་རྭ་ཟླུམ་པོ་ཡོད་པའི་རྩེ་མོར་ཡང་མཆོད་རྟེན་ཡོད་
ལ། རྭ་རེ་རེ་ལ་ཨ་ལོང་གསུམ་གསུམ་དང་སྟོད་དུ་ལྕགས་ཀྱུ་དང་བཅས་པ་དེ་ཡིན་པའི་
ཕྱིར། གཉིས་པ་དེ་ལ་དབྱེ་ན་བཞི་ཡོད་པར་བཤད་དེ། འདས་པའི་སངས་རྒྱས་ལུགས་
ཀྱི་རྭ་གཅིག་པ། མ་འོངས་བྱམས་པའི་ལུགས་ཀྱི་རྭ་གཉིས་པ། ད་ལྟར་གྱི་སངས་རྒྱས་
ཀྱི་རྭ་བཞི་(༡༢༧བ)པ། གསུམ་ཀའི་ལུགས་ཀྱི་རྭ་དྲུག་མ་རྣམས་ཡོད་པར་གྲགས་པའི་
ཕྱིར་ཏེ། གླེགས་བམ། འདི་ལ་ལུགས་ནི་རྣམ་པ་བཞི། །འདས་པའི་ལུགས་དང་མ་
འོངས་ལུགས། །ད་ལྟར་ལུགས་དང་གསུམ་སྤྱོད་ལུགས། །ཞེས་གསུངས་པའི་ཕྱིར།
འདི་ཕལ་ཆེན་སྡེ་པའི་ལུགས་སུ་མངོན། 
གསུམ་པ་དེའི་མཚོན་ཚུལ་ཡོད་དེ། མཁར་བསིལ་གྱི་སྨད་ལ་མདུད་པ་གཅིག་ཡོད་

པས། ངན་སོང་གི་སྒོ་འགོག་པ་དང་། དུམ་བུ་གསུམ་གྱིས་བསླབ་པ་གསུམ་དང་། བར་
ཤིང་གསོམ་པས་ལུས་སེམས་ལས་རུང་དང་གཡོ་མེད་པ་དང་། སྨད་ཟུར་བདུན་གྱིས་བྱང་
ཆུབ་ཡན་ལག་བདུན་དང་སྟོད་ཟུར་བརྒྱད་ཀྱིས་འཕགས་ལམ་ཡན་ལག་བརྒྱད་དང༌།
རྭ་བཞིས་བདེན་བཞི་དང༌། མཆོད་རྟེན་གཉིས་ཀྱིས་ཆོས་གཟུགས་ཀྱི་སྐུ་གཉིས་དང་།
ཨ་ལོང་བཅུ་གཉིས་ཀྱིས་གསུང་རབ་ཡན་ལག་བཅུ་གཉིས་དང་། ལྕགས་ཀྱུས་ངན་སོང་
ནས་འདྲེན་པ་མཚོན་པའི་ཕྱིར་ཏེ། གླེགས་བམ་རིན་པོ་ཆེ་ལས། མདུད་པ་གཅིག་ཏུ་
ཡོད་པ་ནི། །ངན་སོང་སྒོ་གཅོད་མཚོན་པའི་བརྡའ། །དུམ་བུ་གསུམ་དུ་ཡོད་པ་ནི། །
ཞེས་པ་ནས། ལྕགས་ཀྱུ་འདི་ནི་ཐུགས་རྗེ་ཡིས། །འགྲོ་བ་མ་ལུས་འདྲེན་པ་མཚོན། །
ཞེས་གསུངས་པའི་ཕྱིར་དང༌། མཁར་གསིལ་གྱི་མདོ་ལས་ཀྱང་དེ་ལྟར་བཤད་དོ། །ཞེས་
གསུངས་པའི་ཕྱིར། 
བཞི་པ་རྣམ་གྲངས་ཡོད་དེ། བསིལ་བྱེད་དང་མཁར་གསིལ་སོགས་ཡིན་པའི་ཕྱིར།
སྒྲ་བཤད་ཡོད་དེ། མཁར་བ་ནི་དབྱུག་པ་དང་། སྒྲ་སིལ་སིལ་བྱེད་པས་མཁར་བསིལ་
དང་། གསིལ་བྱེད་ཅེས་བརྗོད་པའི་ཕྱིར། ཊཱིཀར་རོ། །ལྔ་པ་སྤྱོད་ཚུལ་ཡོད་དེ། ཡིད་
ཀྱིས་མཚོན་དོན་དྲན་ཏེ་སངས་རྒྱས་ཀྱིས་གནང་བའི་དགོས་པ་དང་ལྡན་པར་ལུས་ཀྱིས་
གུས་པ་དང་ལྡན་པར་བཅང་པས་སངས་རྒྱས་དང་སངས་རྒྱས་ཀྱི་ཆོས་དྲན་པའི་ཕན་
ཡོན་སོགས་ཡོད་པའི་ཕྱིར། །  
གསུམ་པ་ཆུ་ཚགས་ལྔ་ཡོད་དེ། སྣོད་ཀྱི་ཁར་ཤིང་གྲུ་གསུམ་ལ་སྒྱེད་ཁ་འམ་མདུང་
ཁྱིམ་ལྟར་བཏགས་པའི་སྦྲང་ཚགས་དང༌། བུམ་པ་ཁ་པོ་ཆེ་ལྟ་བུའི་ཆུ་ཚགས་(༡༢༨ན)ནི་
བུམ་ཚགས་དང༌། བཟོ་བ་ལྟ་བུའི་ཁ་རས་ཀྱིས་གཡོགས་པའི་རིལ་བ་ཞབས་ཚགས་ཅན་
དང་། རས་ཀྱི་ཁུག་མ་ཁ་ཞབས་གཉིས་སུ་ཐ་གུས་བཏགས་པའི་བསལ་ཚགས་དང་།

དེང་སང་ལག་ལེན་བྱེད་པའི་ཚགས་གྲུ་གསུམ་ལྔ་བམ་ལྔར་བཤད་པའི་ཕྱིར་ཏེ། རྩ་
བར། སྦྱང་ཚགས་བཅང་བར་བྱའོ། །ནས། ཆུ་ཚགས་གྲུ་གསུམ་མམ་རིལ་པ་ཞབས་
ཚགས་ཅན་ནམ། བསལ་ཚགས་ཀྱང་ངོ༌། །ཞེས་གསུངས་པའི་ཕྱིར།
༈ གཉིས་པ་ཕྲན་ཚེགས་སོགས་ཀྱིས་བཤད་པའི་མ་ཆོག་ལ། གནས་པ་དང་ནད་
གཡོགས་སྤྲོས་པ་དང་། མ་ཆོག་གི་ཁྱད་པར་བཤད་པ་གཉིས། དང་པོ་འཆད་པར། ལོ་
ཚིགས་མི་ཤེས་ན་མཚན་གི་ཉེ་འཁོར་དུ། ཞེས་པ་ནས། གྲྭ་དག་བར་ཐུལ་འོག་ཏུ་གཞུག་
པར་བྱའོ། །ཞེས་བྱུང་། གཉིས་པ་འཆད་པར། དགེ་སློང་གི་གནས་སུ་དགེ་སློང་མའོ། །
ཞེས་པ་ནས། ལྟུང་བར་འགྱུར་བ་དང་དགེ་སྦྱོང་དུ་བྱེད་པའི་བར་སྐབས་སུའོ། །ཞེས་
བྱུང་། འདིར་མ་ཆོག་གི་ཁྱད་པར་ཡོད་དེ། དགེ་བསྙེན་མ་རབ་བྱུང་མ་དགེ་ཚུལ་མའི་ཆོ་
ག་གསུམ་ཕ་དང་འདྲ་བ་དང༌། དགེ་སློབ་མ་དང་ཚངས་སྤྱོད་ཉེར་གནས་ཀྱི་སྡོམ་པ་
གསོལ་གཉིས་ཀྱིས་སྟེར་བར་འདྲ་ཚུལ་དང་། དགེ་སློང་མའི་སྡོམ་པའི་ཡུལ་རྟེན་ཡོ་བྱད་
ཆོ་ག་རྣམས་ཕ་དང་མི་འདྲ་བའི་ཕྱིར། དང་པོ་གྲུབ་སྟེ། ཕ་ལྟར་སྦྱོར་བ་སྐྱབས་འགྲོ་རྩོམ་
བྱེད་དུ་བྱས་ནས་དགེ་བསྙེན་མར་ཁས་བླངས་ནས་དགེ་བསྙེན་མར་སྒྲུབ་པ་གང་ཞིག །
དེ་བཞིན་དུ་རབ་བྱུང་མ་ཡང་ཡིན། དགེ་ཚུལ་མ་ཡང་ཡིན་པའི་ཕྱིར། དང་པོ་གྲུབ་སྟེ།
ཀརྨ་ཤ་ཏམ་ལས། བཟུང་ནས་སྐྱབས་སུ་འགྲོ་བ་དང་། དགེ་བསྙེན་ཉིད་དུ་ཁས་བླངས་
བས་དགེ་བསྙེན་མའི་སྡོམ་པ་སྦྱིན་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་
སྟེ། ཤ་ཏམ་ལས། དེའི་འོག་ཏུ་སྐྱབས་སུ་འགྲོ་བར་རྩོམ་པས། རབ་ཏུ་བྱུང་བ་ཉེ་བར་
བསྒྲུབ་པར་བྱའོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ཤ་ཏམ་ལས། (༡༢༨བ)
ཡོངས་སུ་དག་ནས་སྐྱབས་སུ་འགྲོ་བ་དང་། དགེ་ཚུལ་ཉིད་དུ་ཁས་བླངས་པས་དགེ་ཚུལ་
མར་ཉེ་བར་བསྒྲུབ་པར་བྱའོ། །ཞེས་གསུངས་པའི་ཕྱིར། འདི་དག་གི་སྦྱོར་འཇུག་གི་

ཁྱད་པར་ཕ་དང་མཐུན་ནོ། །དགེ་སློབ་མའི་སྡོམ་པའི་འབོག་ཆོག་གི་ཁྱད་པར་ཡོད་དེ།
སྦྱོང་བ་རྟེན་གྱི་ཁྱད་པར། ཁྱིམ་སོ་མ་བཟུང་ན་ལོ་བཅོ་བརྒྱད་དང་བཟུང་ན་ལོ་བཅུ་ལོན་
པའི་དགེ་ཚུལ་མས་ཡུལ་དབུས་སུ་དགེ་སློང་མ་བཅུ་གཉིས་དང་མཐའ་འཁོབ་ཏུ་དགེ་
སློང་མ་དྲུག་འདུས་པར། ཐོག་མར་སྟོན་པ་དང་། དེ་རྗེས་དགེ་སློང་མ་རེ་རེ་ལ་ཕྱག་
གཉིས་གང་རུང་བྱེད་ཅིང་། དེའི་འོག་ཏུ་མཁན་མོར་གསོལ་བ་དང་། དེའི་འོག་ཏུ་དགེ་
སློང་མ་ལས་བྱེད་པས་མའི་དགེ་འདུན་ལ་བསླབ་པའི་གསོལ་འདེབས་རྣམས་དགོས།
དངོས་གཞི། དགེ་སློང་མ་ལས་བྱེད་པས། གསོལ་བ་གཉིས་ཀྱིས་དགེ་སློང་མའི་སྡོམ་པ་
སྟེར་བ། འཇུག་དུས་གོ་དང་གདམ་ངག་བརྗོད་པ་རྣམས་ཡིན་པའི་ཕྱིར། དང་པོ་གྲུབ་
སྟེ། རྩ་བར། སྦྱིན་པ་ལས་སྐྱེའོ། །དགེ་སློང་མའི་དགེ་འདུན་གྱིས་སོ། །ཞེས་དང་། ཤ་
ཏམ་ལས། ཡུལ་དབུས་སུ་དགེ་སློང་མ་བཅུ་གཉིས་ལ་སོགས་པའི་ཚོགས་སམ། མཐའ་
འཁོབ་ཏུ་མེད་ན་འདུལ་བ་འཛིན་པ་དང་དྲུག་ལ་སོགས་པའི་ཚོགས༌ལ༌ཡང་རུང་སྟེ།
ནས། མཁན་མོར་གསལ་བའོ། །དེའི་འོག་ཏུ་དགེ་སློང་མ་ལས་བྱེད་པས། བསླབ་པའི་
སྡོམ་པ་གསོལ་དུ་གཞུག་གོ །ཞེས་གསུངས་པའི་ཕྱིར། གཉིས་པ་གྲུབ་སྟེ། ཤ་ཏམ་ལས།
དེའི་འོག་ཏུ་དགེ་སློང་མ་ལས་བྱེད་པས། གསོལ་བ་དང་གཉིས་ཀྱི་ལས་ཀྱིས་བསླབ་
པའི་སྡོམ་པ་སྦྱིན་པར་བྱའོ། །ཞེས་གསུངས་པའི་ཕྱིར། གསུམ་པ་སླ། ཚངས་སྤྱོད་ཉེར་
གནས་ཀྱི་འབོག་ཆོག་ལ་སྦྱོར་དངོས་གཉིས་ལས། དང་པོ་སྦྱོར་བའི་ཁྱད་པར་ཡོད་དེ།
རྟེན་གྱི་ཁྱད་པར་དགེ་སློང་མའི་སྡོམ་པ་ལོ་གཉིས་སྤྱད་ཁྱིམ་སོ་བཟུང་ན་བཅུ་གཉིས་
དང་། མ་བཟུང་ན་ལོ་ཉི་ཤུ་ལོན་པ་དང་། ཡོ་བྱད་སྣམ་སྦྱར་བླ་གོས་མཐང་གོས་ཤིང་ང་
དཔུང་བཅད་རྔུལ་གཟན་ཏེ་ཆོས་གོས་ལྔ་དང་ལྷུང་བཟེད་(༡༢༩ན)གདིང་བ་ཆུ་ཚགས་ཏེ་
ཡོ་བྱད་བརྒྱད་གཡར་པོ་ཡན་ཆད་དང་ལྡན་པ། ཡུལ་དགེ་འདུན་དང་མཁན་མོ་སྔར་ལྟ་

བུས་གསང་སྟོན་མ་བསྐོས། ལྐོག་ཏུ་བར་ཆད་དྲིས། ནང་དུ་ལས་སློབ་མས་མའི་དགེ་
འདུན་ལ་གསོལ་འདེབས་དང་བར་ཆད་དྲི་བའི་གསོལ་བ་བྱས་ནས་བར་ཆད་དྲི་བ་ནས་
དགེ་སློང་མ་གཅིག་གིས་སྒྲིབ་པ་རྣམས་ཡིན་པའི་ཕྱིར་ཏེ། ཤ་ཏམ་ལས། ཇེ་དང་པོར་
མཁན་མོས་དེའི་ལྷུང་བཟེད་དང་ཆོས་གོས་དག་བཙལ་བར་བྱ་ཞིང་། ལས་བྱེད་པའི་
དགེ་སློང་མ་ལ་གསོལ་བ་གདབ་པར་བྱའོ། །གསང་སྟེ་སྟོན་པའི་དགེ་སློང་མ་ལ་ཡང་
གསོལ་བ་གདབ་པར་བྱ། ཞེས་པ་ནས། ཚངས་པར་སྤྱོད་པ་ལ་ཉེ་བར་གནས་པའི་སྡོམ་
པ་སྦྱིན་པའི་དགེ་སློང་མའི་དགེ་འདུན་ནང་དུ་བར་ཆད་དྲི་བར་བྱའོ། །ཞེས་གསུངས་
པའི་ཕྱིར།
གཉིས་པ་དངོས་གཞི་གསོལ་གཉིས་ཀྱི་ལས་ཀྱིས་སྟེར་བ་ཡིན་ཏེ། ཤ་ཏམ་ལས།
དེའི་འོག་ཏུ་དགེ་སློང་མ་ལས་བྱེད་པས། གསོལ་བ་དང་གཉིས་ཀྱི་ལས་ཀྱིས་ཚངས་
པར་སྤྱོད་པ་ལ་ཉེ་བར་གནས་པའི་སྡོམ་པ་སྦྱིན་པར་བྱའོ། །ཞེས་གསུངས་པའི་ཕྱིར།
དགེ་སློང་མའི་སྡོམ་པ་འབོག་ཆོག་ལ་སྦྱོར་དངོས་རྗེས་གསུམ་ལས། དང་པོ་ཡོད་དེ།
རྟེན་གྱི་དང་། ཡོ་བྱད་ཀྱི་དང་། ཡུལ་གྱི་དང༌། སྦྱོར་ཆོག་གི་ཁྱད་པར་བཞི་ཡོད་པའི་ཕྱིར།
རྟེན་ཡོད་དེ། ཉེས་མེད་ཕུན་ཚོགས་ལ་དགེ་བསྙེན་རབ་བྱུང་དགེ་ཚུལ་མ་དགེ་སློབ་མ་
ཚངས་སྤྱོད་ཉེར་གནས་རྣམས་སྔོན་དུ་སོང་བ་དང་། ལོ་བཅུ་གཉིས་སམ་ཉི་ཤུ་ལོན་པ་
དགོས་པའི་ཕྱིར་ཏེ། རྩ་བར། བུད་མེད་ལ་ནི་དགེ་སློབ་མ་ཞེས་བྱ་བའི་ཚིགས་གཞན་
ཡོད་དོ། །ཞེས་དང་། ཚངས་པར་སྤྱོད་པ་ལ་ཉེ་བར་གནས་པའི་སྡོམ་པ་མ་ཐོབ་པར་
བསྙེན་པར་རྫོགས་པར་མི་འགྱུར་རོ། །ཞེས་དང་། ཁྱིམ་སོ་བཟུང་བ་བསྙེན་པར་རྫོགས་
པའི་ལོ་རྣམས་ཀྱི་དང་པོ་ནི་བཅུ་གཉིས་ཉིད་དོ། །ཞེས་གསུངས་པའི་ཕྱིར། གཉིས་པ་ཡོ་
བྱད་ཀྱི་ཁྱད་པར་ཡོད་དེ། སྣམ་སྦྱཪ་བླ་གོས་མཐང་གོས་ཤིང་ང་དཔུང་བཅད་རྡུལ་

གཟན་ཏེ་ཆོས་གོས་ལྔ་(༡༢༩བ)དང་། གདིང་ལྷུང་ཆུ་ཚགས་རྣམས་སྔར་ཚངས་སྤྱོད་དུས་
སུ་གཏད་དགོས་ཤིང་། འདིར་མི་སྟེར་བའི་ཁྱད་པར་དགོས་པའི་ཕྱིར་ཏེ། རྩ་བར། ཆོས་
གོས་དག་ནི་ལྔ་ཉིད་དོ། །ཞེས་དང་། ཤ་ཏམ་འདིའི་སྡོམ་ལས་ཀྱང་། །དང་པོར་བྱ་དང་
མཁན་མོ་དང་། །བསླབ་པ་གསོལ་དང་སྡོམ་སྦྱིན་དང༌། ཞེས་པ་ནས། གཉིས་ལ་གསོལ་
དང་གསོལ་བ་དང་། །དྲི་དང་ལས་དང་གྲིབ་ཚོད་དང་། །ཞེས་གསུངས་པའི་ཕྱིར། ཁྱབ་
སྟེ། སྡོམ་སྦྱིན་ཞེས་པས་ཚངས་སྤྱོད་ཀྱི་སྡོམ་པ་སྦྱིན་པ་དང་། དེ་ནས་གཉིས་ལ་གསོལ་
དང་ཞེས་པས་ཡོ་བྱད་སྟེར་བ་གསང་སྟོན་བསྒོ་བ་དང་། ཕྱིར་བར་ཆད་དྲི་བ་རྣམས་མི་
དགོས་པར་སྡེ་གཉིས་ལ་བསྙེན་རྫོགས་ཀྱི་གསོལ་འདེབས་བསྟན། གསོལ་བ་དང་ཞེས་
པས་སྡེ་གཉིས་ནང་དུ་བར་ཆད་དྲི་བའི་གསོལ་བ་བསྟན། དྲི་དང་ཞེས་པས་ནང་དུ་དྲི་བ་
དང་། ལས་དང་ཞེས་པས་དངོས་གཞིའི་གསོལ་བཞིའི་ལས་བསྟན་པའི་ཕྱིར།  
༑ གསུམ་པ་དགེ་སློབ་མའི་སྡོམ་པ་ལེན་པའི་ཡུལ་དགེ་འདུན་དང་མཁན་སློབ་གསུམ་
གྱི་ཁྱད་པར་ཡོད་དེ། དགེ་འདུན་ནི་མའི་དགེ་འདུན་དབུས་སུ་བཅུ་གཉིས་དང་། ཕའི་
དགེ་འདུན་བཅུ་དགོས། མཐའ་འཁོབ་ཏུ་མའི་དྲུག་དང་། ཕའི་ལྔ་ཚོགས་དགོས་པ་གང་
ཞིག །མཁན་མོར་གསོལ་བ་ཚངས་སྤྱོད་ཉེར་གནས་དུས་སུ་དགོས་ལ་འདིར་མི་གསལ།
ལས་སློབ་ལ་འདི་ནས་ཕ་ཁོ་ནས་བྱེད་པའི་ཕྱིར། དང་པོ་གྲུབ་སྟེ། སྐབས་འདིར་མའི་
སྡོམ་པ་གཙོ་བོར་ཕའི་དགེ་འདུན་ལས་ཐོབ་པས་ཕ་གཅོ་བོ་ཡིན་པས་མའི་དགེ་འདུན་
ལ་ཕའི་དགེ་འདུན་གྱིས་བསྣན་དགོས་ལ་བསྣན་ཚུལ་ཡང་དེ་ལྟར་ཡིན་པའི་ཕྱིར་ཏེ། རྩ་
བར། འདིར་དགེ་འདུན་གྱིས་བསྣན་པར་བྱའོ། །ཞེས་དང་། ཀརྨ་ཤ་ཏམ་ལས། དེའི་
འོག་ཏུ་དགེ་སློང་མའི་དགེ་འདུན་གྱི་སྟེང་དུ་ཡུལ་དབུས་སུ་དགེ་སློང་བཅུ་ལ་སོགས་པའི་
ཚོགས་སོ། །མཐའ་འཁོབ་ཏུ་གཞན་མེད་ན་འདུལ་བ་འཛིན་པ་དང་། ལྔ་ལ་སོགས་པའི་

དགེ་སློང་གིས་བསྣན་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཚངས་སྤྱོད་ཀྱི་
ཆོ་གའི་ཤ་ཏམ་ལས། (༡༣༠ན)དེའི་འོག་ཏུ་མཁན་མོར་གསོལ་བ་བྱའོ། །སོགས་དང༌།
ཤ་ཏམ་ལས། དེས་ཀྱང་སྣམ་སྦྱར་དང་བཅས་པ་ཉིད་ཡིན་ན་བསྙེན་པར་རྫོགས་པའི་
ཕྱིར། འདུས་པའི་དགེ་སློང་མའི་དགེ་འདུན་ལ་ཕྱག་བྱའོ། །ཞེས་གསུངས་པའི་ཕྱིར། ཁྱབ་
སྟེ། མའི་བསྙེན་རྫོགས་ལ་དགེ་འདུན་སྡེ་གཉིས་ཀ་ཡོད་པའི་ཕྱིར། གསུམ་པ་གྲུབ་སྟེ།
མའི་བསྙེན་རྫོགས་ལ་གསང་སྟོན་མེད་པར་ལས་སློབ་ཀྱིས་བསྒྲུབ་བྱ་ལ་ཕྱག་འཚལ་དུ་
བཅུག་ནས་སྡེ་གཉིས་ཀྱི་དགེ་འདུན་ལ་བསྙེན་རྫོགས་ཀྱི་གསོལ་འདེབས་མན་ཆད་ཕ་
ལྟར་བྱེད་པའི་ཕྱིར་ཏེ། ཤ་ཏམ་ལས། མེད་ན་འདུལ་བ་འཛིན་པ་དང་ལྔ་ལ་སོགས་པས་
བསྣན་ཏེ། དགེ་སློང་ལས་བྱེད་པས་བསྙེན་པར་རྫོགས་པར་བྱ་བ་དེ་གཉིས་ཀའི་དགེ་
འདུན་ལས་བསྙེན་པར་རྫོགས་པར་གསོལ་དུ་གཞུག་པར་བྱའོ། །ཞེས་གསུངས་པའི་
ཕྱིར། འདིར་ཕྱག་འཚལ་བའི་ཡུལ་སྟོན་པ་དང་ཕའི་དགེ་འདུན་དང་ལས་སློབ་གསུམ་
ཡིན་ཏེ། ཤ་ཏམ་ལས། དང་པོར་སྟོན་པ་ལ་ཕྱག་འཚལ་དུ་གཞུག་གོ །དེའི་འོག་ཏུ་དགེ་
སློང་གི་དགེ་འདུན་ལ་ཕྱག་འཚལ་དུ་གཞུག་གོ །དེའི་འོག་ཏུ་དགེ་སློང་ལས་བྱེད་པ་ལ་
ཕྱག་འཚལ་དུ་བཅུག་ནས། ཞེས་གསུངས་པའི་ཕྱིར། ཤ་འ༅།། ཉག
བཞི་པ་སྦྱོར་ཆོག་གི་ཁྱད་པར་ཡོད་དེ། དགེ་སློང་ལས་བྱེད་པས་སྒྲུབ་བྱར་སྡེ་གཉིས་
ཀྱི་དགེ་འདུན་ལ་བསྙེན་པར་རྫོགས་པའི་གསོལ་འདེབས་དང་། སྡེ་གཉིས་ལ་བར་ཆད་
དྲི་བའི་གསོལ་བ་དང་། སྡེ་གཉིས་ཀྱི་ནང་དུ་དགེ་སློང་མས་སྒྲིབ་ནས་བར་ཆད་དྲི་བ་
རྣམས་ཡིན་པའི་ཕྱིར་ཏེ། རྩ་བར། བར་ཆད་དྲི་བ་དགེ་སློང་མས་སྒྲིབ་པ་ལ་བྱའོ། །ཞེས་
དང་། ཤ་ཏམ་ལས། འདི་ལྟར་གསོལ་དུ་གཞུག་པར་བྱ་སྟེ། ཞེས་པ་ནས། དེ་ནི་དགེ་
སློང་ལས་བྱེད་པས་གཉིས་ཀའི་དགེ་འདུན་གྱི་ནང་དུ་བར་ཆད་དྲིའོ། །ཞེས་གསུངས་

པའི་ཕྱིར།  
གཉིས་པ་དངོས་གཞིའི་ཆོ་ག་ཡོད་དེ། ལས་སློབ་མ་ལས་བྱེད་པས་གསོལ་གཞིའི་
ལས་ཀྱིས་བསྙེན་རྫོགས་བྱེད་ཅིང་སྐྱེ་ཚུལ་སོགས་ཕ་དང་འདྲ་བའི་(༡༣༠་བ)ཕྱིར་ཏེ། ཤ་
ཏམ་ལས། དེའི་འོག་ཏུ་དགེ་སློང་ལས་བྱེད་པས་གསོལ་བ་བྱས་ཏེ་ལས་བྱའོ། །ཞེས་
གསུངས་པའི་མཇུག་གི་ཆོ་ག་དུས་གོ་དང་གདམས་ངག་སྔར་བཤད་པ་ལྟར་ཤིང་དྲུང་མ་
གཏོགས་བརྗོད་པ་ཡིན་པའི་ཕྱིར་ཏེ། རྩ་བར། གནས་རྣམས་ལ་ཤིང་དྲུང་ཉིད་མ་གཏོགས་
སོ། །ལྟུང་བར་འགྱུར་བ་རྣམས་ལ་བརྒྱད་ཉིད་དོ། །ལྕི་བའི་ཆོས་རྣམས་བརྗོད་པར་
བྱའོ། །ལྟུང་བར་འགྱུར་བ་དང་དགེ་སྦྱོང་བྱེད་པའི་བར་སྐབས་སུའོ། །ཞེས་གསུངས་
པའི་ཕྱིར། ལེགས་པར་བཤད་ཟིན་ཏེ་མང་པོ་མ་སྤྲོས་སོ། ། 
མཐའ་ཅུང་ཟད་དཔྱད་ན། བུ་སོགས་ཀྱི། དགེ་སློབ་མའི་སྡོམ་པ་ཁས་བླངས་པ་ལ།
མཁས་རློམ་ཁ་ཟ་ལོང་ཅིག་ན་རེ། དགེ་སློབ་མ་མཚན་འགྱུར་བའི་དགེ་སློབ་ཕ་ཡོད་པར་ཐལ་
བ་སོགས་འཕེན་པའི་ལྷག་མ་སྔར་བཀག་ཟིན། འོ་ན་དགེ་སློང་མ་མཚན་གྱུར་བའི་དགེ་
སློང་ཕ་ལ་ཕམ་བརྒྱད་བསྲུང་བའི་སྡོམ་པ་ཡོད་པར་ཐལ། མ་ལ་དེ་ཡོད་པའི་ཕྱིར། ཁོ་ན་
རེ། མ་ཁྱབ་སྟེ། ཕའི་སྡོམ་པར་གྱུར་བའི་དེ་མེད་ཟེར་ན། འོ་ན་དགེ་སློབ་མ་མཚན་
འགྱུར་བའི་དགེ་སློབ་ཕ་ཡོད་མི་དགོས་པར་ཐལ། ཕ་ལ་ཆོས་དྲུག་བསྲུང་བའི་སྡོམ་པ་
མེད་ཅིང་། དགེ་སློབ་མའི་སྡོམ་པ་དགེ་ཚུལ་གྱི་སྡོམ་པར་གྱུར་བའི་ཕྱིར། དགེ་སློབ་མ་
དང་དགེ་ཚུལ་གྱི་སྡོམ་པ་རྫས་རིགས་གཅིག་པར་ཀུན་མཁྱེན་དབྱིག་གཉེན་གྱིས་བཤད་
པའི་ཕྱིར། ཡང་ཞུ་བའི་སྐབས་ཀྱི་རྩ་བར། སྐྱེ་བའི་ཚེ་ཉིད་ན་ཕུལ་ལམ། ཉམས་ན་མི་
སྐྱེའོ་ཞེས་པའི་དོན་ལ། སྔ་རབས་པ་རྣམས་ཀྱི་གསུང་ལས། སྟོད་ན་སྐྱེ་ཚེ་ཕུལ་ཉམས་
དཀའ། །ཞེས་དཀའ་གནས་སུ་བྱས་སོ། །སྡོམ་པ་སྐྱེ་ཚེ་སྟེ་སྐྱེ་བ་ལ་སྐད་ཅིག་དུ་མས་

བར་ཆོད་པའི་ཚེ་ལེན་སེམས་ལོག་པ་ལྟ་བུས་ཕྱིར་ཕུལ་ལམ་བཏང་ན་སྡོམ་པ་མི་སྐྱེ་སྟེ།
དེའི་ཚེ་བསམ་པའི་མཐུན་རྐྱེན་མེད་པའི་ཕྱིར་ཏེ། ལུང་སིལ་བུ་ལས། ཉེ་བར་འཁོར།
རེ་ཞིག་བསྙེན་པར་རྫོགས་ནས་ཁྱིམ་པ་ཉིད་ཡིན་ནོ་སྙམ་དུས་སོ་སོར་ཤེས་ན་ཡང་
བསྙེན་པར་རྫོགས་པ་མ་ཡིན་ཞེས་བྱ་ན་བསྙེན་པར་རྫོགས་(༡༣༡ན)པར་བྱེད་པའི་ཚེ་ན་
ལྟ་སྨོས་ཀྱང་ཅི་དགོས། ཞེས་གསུངས་པའི་ཕྱིར། བསྙེན་པར་རྫོགས་པ་མ་ཡིན། ཡན་
ཆད་ཀྱིས་བསྙེན་རྫོགས་བྱས་ཀྱང་དེ་ཁྱིམ་པའོ་སྙམ་དུ་རབ་ཏུ་ཤེས་པའམ་ཞེ་ན་དགེ་
སློང་མ་ཡིན་པར་བསྟན་ཏེ། སོ་སོར་ཞེས་པ་རབ་ཏུ་ཞེས་པའི་འགྱུར་འཆུག་པ་སྟེ་འགྲེལ་
པ་འདིར་དེ་འདྲ་མང་པོ་སྣང་། ལྷག་མས་སྐྱེས་པའི་ཚེ་ན་སེམས་བསྐྱུར་ན་ལྟ་ཅི་སྨོས་
པར་བཤད་དོ། །དེའི་ཚེ་མཚན་གཉིས་གཅིག་ཆར་སྐྱེས་པ་ལྟ་བུའི་རྟེན་ཉམས་ན་སྡོམ་པ་
མི་སྐྱེ་སྟེ། སྡོམ་པ་སྐྱེ་བའི་ཞིང་མིན་པར་གྱུར་པའི་ཕྱིར་ཏེ། ཊཱིཀྐ་ལས། མཚན་གཉིས་
སྐྱེས་པ་ལ་སོགས་པའི་སྐྱོན་གྱིས་ཉམས་ན་དེའི་སྡོམ་པ་མི་སྐྱེ་སྟེ། ཞེས་གསུངས་པའི་
ཕྱིར། སྐྱེ་བའི་ཚེ་ཞེས་པ་སྐད་ཅིག་དུ་མས་བར་ཆོད་པའི་སྐྱེ་བར་ཕྱོགས་པའི་དུས་ཡིན་
ཏེ། དངོས་རྒྱུའི་དུས་སུ་གེགས་མི་ནུས་པ་གང་ཞིག །དེའི་རྒྱུ་མཚན་གྱིས་སྐད་ཅིག་དུ་
མས་བར་ཆོད་ལ་བྱེད་དགོས་པའི་ཕྱིར། དང་པོ་གྲུབ་སྟེ། ཆོས་གྲགས་ཀྱིས། མ་ཚང་
མེད་རྒྱུ་དེ་ལས་ནི། །འབྲས་བུ་གང་གིས་བཟློག་པར་ནུས། །ཞེས་དང་། ཊཱིཀྐ་ལས། དེ་
ལ་ནི་སྐྱེ་བའི་ཕྱིར་གང་གིས་ཡང་གེགས་བྱ་བར་མི་ནུས་སོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། ཊཱིཀྐ་ལས། འདི་ལྟར་སྐད་ཅིག་དུ་མས་ཆོད་པ་ལ་སྐྱེ་བའི་ཚེ་ཉིད་ཅེས་
བྱའོ། །ཞེས་གསུངས་པའི་ཕྱིར།  
ཡང་ཁོ་ན་རེ། མཚན་གཉིས་པ་དང་ལེན་སེམས་ལོག་པའི་རྟེན་ལ་ཡང་སྡོམ་པ་སྐྱེ་
བ་གཅིག་ཡོད་པ་མཁས་པས་བཤད་ཟེར་བ་ཡང་མི་འཐད་པར་ཐལ། མཚན་གཉིས་པ་

སྡོམ་པའི་ཞིང་མིན་པར་མངོན་འདུལ་གཉིས་ཀའི་ལུགས་དང་སྡོམ་པ་སྐྱེས་ཟིན་ཀྱང་
མཚན་གཉིས་གཅིག་ཆར་བྱུང་ན་འཇིག་པར་བཤད་པའི་ཕྱིར་དང་། ལེན་སེམས་ལོག་
པ་ལ་ཡང་མི་སྐྱེ་སྟེ། ལུང་སོགས་དུ་མས་བཤད་ཟིན་པའི་ཕྱིར། ཡང་སྔོན་དང་ཕྱིས་ཀྱི་
ཁ་ཅིག །སྡོམ་པ་སྐྱེ་བའི་རྒྱུ་ཚོགས་ཚང་བ་དང་དངོས་རྒྱུའི་དུས་ཡིན་པའི་ཚེ་(༡༣༡བ)ཡང་
ལེན་སེམས་ལོག་པ་དང་མཚན་གཉིས་གཅིག་ཆར་བྱུང་བ་ཡོད་སྙམ་ནས་དཀའ་བར་སྨྲ་
བ་ཡང་གཏན་ནས་མི་འཐད་པར་ཐལ། སྡོམ་པ་སྐྱེ་བའི་རྒྱུ་ཚོགས་ཚང་བ་དང་སྡོམ་པ་ལ་
བར་དུ་གཅོད་ཐུབ་ངེས་ཀྱི་གེགས་ཡོད་པ་གཉིས་གཅིག་ལ་གཅིག་ཆར་མི་རུང་བའི་
ཕྱིར། རྒྱུ་དེ་ལས་འབྲས་བུ་དེ་སྐྱེ་ངེས་ཀྱི་དུས་དང་མི་སྐྱེ་བར་ངེས་པ་གཉིས་གཅིག་ཆར་
ལྟ་ཅི་ཚོགས་པ་ཙམ་ཡང་མི་སྲིད་པའི་ཕྱིར་ཏེ། མ་ཚང་མེད་རྒྱུ་དེ་ལས་ནི། །འབྲས་བུ་
གང་གིས་བཟློག་པར་ནུས། །ལྟ་བུ་ཤིན་ཏུ་མང་བའི་ཕྱིར། 
སྨྲས་པ། ལྷ་མིའི་འདྲེན་པ་ཐུབ་དབང་འཛུམ་ལྡན་གྱིས། །འགྲོ་ལ་ཐུགས་རྗེའི་
བདུད་རྩི་བཞིན་བསིལ་ལྟར། །གདུངས་པའི་གཉེན་མཆོག་ཁྲིམས་ཀྱི་ཟླ་བ་ཡིས། །
ལེགས་སྨོན་ཀུ་མུད་འབུམ་བཞད་བདུད་རྩི་སྤྲོས། །བདེ་སོགས་མ་བརྟེན་མིག་སྟོང་མ་
བགྲད་ཀྱང་། །སོ་ཐར་རིགས་བརྒྱད་ཐེམ་སྐས་ལ་ཞུགས་ཏེ། །སྐུ་བཞིའི་རྣམ་པར་རྒྱལ་
བའི་ཕོ་བྲང་དུ། །སྟོབས་བཅུའི་རྩལ་སྤྱོད་སངས་རྒྱས་ལྷ་དབང་རྨད། །ཅེས་པའང་བར་
སྐབས་ཀྱི་ཚིགས་བཅད་དོ། ། 
 

 
ཐོབ་པ་མི་ཉམས་པར་པར་བསྲུང་བ་ལས་སྡེ་ལྔ་སོ་སོའི་རྣམ་བཞག་བཤད་པ། 
༈ གཉིས་པ་ཐོབ་པ་མི་ཉམས་པར་བསྲུང་བ་ལ། སྤང་བྱའི་བསླབ་བྱ་དང་། ཉམས་
སུ་བླངས་བྱའི་བསླབ་བྱ་གཉིས། དང་པོ་ལ་སྡེ་ལྔ་སོ་སོའི་རྣམ་བཞག་དང་། ཞུ་བ་སྤྱིར་
བསྟན་པ་གཉིས། དང་པོ་ལ་ཕའི་སྡེ་ལྔ་བཤད་པ་དང་། མའི་སྡེ་ལྔ་བཤད་པ་གཉིས།
དང་པོ་ལ། ཐུན་མོང་བ་བསླབ་པ་འབུལ་བའི་ཆོ་ག་བཤད་པ་དང༌། ལྟུང་བ་སྡེ་ལྔ་བཤད་
པ་དངོས་གཉིས། དང་པོ་འཆད་པར། རང་བཞིན་ཉམས་པས་བྱས་པ་ཉིད་ནི་ཕུལ་བ་
ཉིད་མིན་ནོ། །ཞེས་བྱུང་། བསླབ་པ་འབུལ་ཆོག་འདི་རྣམ་འབྱེད་ལས་མི་ཚངས་སྤྱོད་ཀྱི་
ཕམ་པའི་སྐབས་སུ་གསུངས་ཡང་སློབ་དཔོན་གྱིས་འདིར་སྡེ་ལྔའི་ཐོག་མར་འཆད་པའི་
རྒྱུ་མཚན་ཡོད་དེ། ལྟུང་བ་སྡེ་ལྔ་སྐྱེ་བའི་རྟེན་ལ་བསླབ་པ་ཕུལ་བ་དང་ཉམས་པ་གང་
རུང་མིན་པ་ཅིག་དགོས་པར་ཤེས་པའི་ཆེད་ཡིན་པའི་ཕྱིར། འདིའི་ཁྱད་པར་ཡོད་དེ། དེ་
(༡༣༢ན)ཕུལ་བའི་དགོས་པ་དང་། དེའི་ཡུལ་དང་། རྟེན་དང་། དངོས་པོ་གང་འབུལ་
དང་། འབུལ་བའི་ཆོ་ག་དང་། ཕུལ་ཉམས་ཀྱི་ཁྱད་པར་དང་། དགག་སྒྲུབ་ཀྱི་ཁྱད་པར་
དང་བདུན་ཡོད་པའི་ཕྱིར། བསླབ་པ་འབུལ་ཆོག་གསུངས་པའི་དགོས་པ་ཡོད་དེ། སྡོམ་
པ་སྲུང་མི་ནུས་ན་ཕུལ་བས་སྔར་བསྲུང་བའི་ཕན་ཡོན་དང་ད་ལྟར་ལྟུང་བ་མི་འབྱུང་།
ཕྱིས་སྡོམ་པ་བླང་ན་སྐྱེ་བའི་དགོས་པ་གསུམ་ཡོད་པའི་ཕྱིར། དགེ་སློང་ལ་རབ་ཏུ་གཅེས་
པའི་མདོ་ལས། གང་ཞིག་བསླབ་ལ་མི་གནས་པ། །བདེ་གཤེགས་རྒྱལ་མཚན་འཛིན་པ་
པས། །བསླབ་པ་མི་གནས་སྐད་ཅིག་ལ། །གཟུགས་བོར་ཁྱིམ་པར་གནས་པ་བཟང་། །

ཞེས་པ་ལྟ་བུ་ཡིན་པའི་ཕྱིར།
གཉིས་པ་འབུལ་བའི་ཡུལ་ཡོད་དེ། མི་ཡིན་སྨྲ་ཤེས་པ་དོན་གོ་བ་ཤེས་པ་རང་
བཞིན་དུ་གནས་པ་ལུས་ཐ་མལ་དུ་གནས་པ་མ་ནིང་དང་མཚན་གཉིས་མིན་པའི་གང་
ཟག་ཅིག་དགོས་པའི་ཕྱིར། དེར་ཐལ། ཡུལ་མེད་པའམ་དེ་གང་རུང་ཅིག་མ་ཚང་བ་དང་
སྐུ་འདྲ་ལྟ་བུ་གཟུགས་བརྙན་ཡོད་ན་ཡང་ཕུལ་བར་མི་འགྱུར་བའི་ཕྱིར་ཏེ། བམ་པོ་ལྔ་
བཅུ་པ་ལས། ལྷ་དང་སྤྲུལ་པ་དང་དུད་འགྲོ་དང་གཟུགས་བརྙན་ལ་སོགས་པ་མི་མ་ཡིན་
པའི་འགྲོ་བ་ལ་ཕུལ་ན་ཕུལ་བ་ཉིད་མ་ཡིན་ནོ། །ཞེས་གསུངས་པའི་ཕྱིར་དང་། ཡུལ་
ཉན་པ་པོ་མེད་ན་གཏོང་བར་མི་འགྱུར་བའི་ཕྱིར་ཏེ། རྣམ་འབྱེད་འགྲེལ་པར་དུལ་ལྷས།
ཉན་དུ་གཞུག་པའི་བློ་མེད་པས་ཡོངས་སུ་གཏང་བའི་བློ་ཡང་མེད་པའི་ཕྱིར་རོ། །ཞེས་
གསུངས་པའི་ཕྱིར། ཤེས་པ་རང་བཞིན་མི་གནས་པ་ལ་དུ་མ་ཡོད་དེ། བམ་ལྔ་ལས།
ཉན་པ་པོ་ཁྲོས་ཤིང་ཁྲོ་བས་ཟིལ་གྱི་ནོན་པ་དང་། སྨོས་པ་དང་། སེམས་འཁྲུག་པ་དང་།
ཚོར་བ་དག་གིས་ཉེན་པ་ལ་སོགས་པས་རང་བཞིན་ཉམས་པ་ལ་ཕུལ་ན་ཕུལ་བ་ཉིད་མ་
ཡིན་ནོ། །ཞེས་གསུངས་པའི་ཕྱིར།  
གསུམ་པ་རྟེན་གང་གིས་འབུལ་བ་ཡོད་དེ། ལུས་ཐ་མལ་དང་ཤེས་པ་རང་བཞིན་
དུ་གནས་ཤིང་། དེ་འབུལ་(༡༣༢བ)འདོད་པ་ཞིག་གིས་འབུལ་བ་ཡིན་པའི་ཕྱིར་ཏེ། འབུལ་
འདོད་མེད་པ་དང་། སྨྱོས་པ་དང་རླུང་སོགས་ཀྱིས་སེམས་འཁྲུལ་བ་དང་། ཚོར་བས་ཉེན་
པ་དང་། ཁྲོས་པས་འབུལ་བར་སྨྲས་ཀྱང་ཕུལ་བར་མི་རུང་བའི་ཕྱིར་ཏེ། དཔེར་ན། སྦོམ་
དགའ་མོ་ཁྲོས་ནས། རང་ཅག་གཞན་དུ་འགྲོ །སྟོན་པ་དང་དགེ་འདུན་གཞན་ཡོད་དེ།
ཞེས་སྟོན་པ་དང་དགེ་འདུན་གཞན་ཁས་བླངས་ཀྱང་སྡོམ་པ་མ་བཏང་བར་ལྟུང་བྱེད་བྱུང་
བར་བཤད་པ་བཞིན་ཡིན་པའི་ཕྱིར་ཏེ། རྣམ་འབྱེད་འགྲེལ་ལས། གཏོང་བའི་བསམ་པ་

མེད་ན་དབུལ་བར་བྱེད་དུ་ཟིན་ཀྱང་ཕུལ་བར་མི་འགྱུར་རོ། །ཞེས་དང་། བམ་ལྔ་ལས།
ཕུལ་བར་མི་འགྱུར་བའི་རྣམ་པ་འདི་ལྟ་སྟེ། དགེ་སློང་ཁྲོས་ཤིང་ཁྲོ་བས་ཟིལ་གྱིས་ནོན་
པ་དང་། སོགས་གསུངས་པའི་ཕྱིར། རྣམ་འབྱེད་འགྲེལ་ལས་ཀྱང་། གལ་ཏེ་ཁྲོས་པ་ན་
གཏོང་བའི་སེམས་མེད་པར་ཁྲོ་བས་ཟིལ་གྱིས་ནོན་པའི་བསླབ་པ་དབུལ་བ་ནི། དེའི་ཚེ་
བསླབ་པ་མ་ཕུལ་བར་བརྗོད་པར་བྱའོ། །ཞེས་གསུངས་པའི་ཕྱིར། 
བཞི་པ་དངོས་པོ་གང་འབུལ་བ་ཡོད་དེ། གཙོ་བོར་རང་རྒྱུད་ཀྱི་བསླབ་པ་དང་། ཕལ་
པ་རྟེན་དཀོན་མཆོག་དང་། བདག་རྐྱེན་མཁན་སློབ་དང་། མི་མཐུན་ཕྱོགས་ལེན་པའི་
འབུལ་བ་བཞི་ཡོད་པའི་ཕྱིར། འདིས་ནི་དངོས་པོ་རང་རྒྱུད་ཀྱི་བསླབ་པ་ཁོ་ནར་འདོད་
པ་ཡང་འབུལ་ཆོག་དང་འགལ་ཞིང་ལེགས་པར་ཁེགས་སོ། །
ཤལྔ་པ་འབུལ་བའི་ཆོ་ག་བཞི་ཡོད་དེ། ངོ་བོ་འབུལ་བ། རྟེན་འབུལ་བ། བདག་རྐྱེན་
འབུལ་བ། མི་མཐུན་ཕྱོགས་ཁས་བླངས་པའི་འབུལ་བ་བཞི་ཡོད་པའི་ཕྱིར། དང་པོ་
གྲུབ་སྟེ། བསླབ་པ་འབུལ་ལོ། །ཞེས་པའོ། །གཉིས་པ་གྲུབ་སྟེ། དཀོན་མཆོག་གསུམ་
འབུལ་ལོ། །ཞེས་པའོ། །གསུམ་པ་གྲུབ་སྟེ། མཁན་པོ་དང་སློབ་དཔོན་འབུལ་ལོ། །
ཞེས་པའོ། །བཞི་པ་གྲུབ་སྟེ། བསྙེན་རྫོགས་ཀྱིས། བདག་དགེ་ཚུལ་དུ་བཟུང་དུ་གསོལ།
ཞེས་དང་། རབ་བྱུང་གིས། བདག་ཁྱིམ་པར་བཟུང་དུ་གསོལ། ཞེས་པ་དང་། སོ་ཐར་གྱི་
སྡོམ་པའི་མི་མཐུན་ཕྱོགས་ཟ་མ་འམ་མ་ནིང་སོགས་སུ་བཟུང་དུ་གསོལ།(༡༣༣ན)ལྟ་བུ་
ཡིན་པའི་ཕྱིར།  
དྲུག་པ་ཕུལ་ཉམས་གཉིས་ཀྱི་ཁྱད་པར་ཡོད་དེ། རྣམ་རིག་གང་གིས་བསླབ་པ་ཕུལ་
བ་དངོས་སུ་གོ་བར་བྱེད་པ་དེ་ཕུལ་བ་དང་། རྣམ་རིག་གང་གིས་བསླབ་པ་ཕུལ་བ་བརྒྱུད་
པས་གོ་བར་བྱེད་པ་དེ་བསླབ་པ་ཉམས་པར་བྱེད་པ་ཡིན་པའི་ཕྱིར། དེར་ཐལ། འདི་

གཉིས་ཀྱི་རྣམ་པར་རིག་བྱེད་ལ་ལག་བརྡའ་ཡང་ཡོད་པའི་ཕྱིར། ཉམས་པར་བྱེད་ཚུལ་
ཡང་ལུང་རྣམ་འབྱེད་ལས། དགེ་སློང་གི་ཚུལ་གཏོང་བར་འདོད་པ་ན་དགེ་སློང་འགའ་
ཞིག་གི་གན་དུ་སོང་སྟེ། ཚངས་པར་སྤྱོད་པ་དཀའོ། །རབ་ཏུ་དབེན་པར་བྱ་དཀའོ། །
ཞེས་དང་། ཕ་མ་དང་བུ་དང་སྲིང་མོ་དྲན་ནོ། །ཞེས་དང་། བདག་ཁྱིམ་པ་བཟང་པོ་དག་
ཏུ་གཏོད་ཅིག །ཅེས་བྱ་བ་ལ་སོགས་པའི་དགེ་སློང་གི་ཚུལ་གཏོང་བར་འདོད་པའི་ཚིག་
བརྗོད་པར་བྱའོ། །ཞེས་གསུངས་པའི་ཕྱིར། 
བདུན་པ་དེ་དགག་སྒྲུབ་གང་ཡིན་གྱི་ཁྱད་པར་ཡོད་དེ། སྤྱིར་བཏང་རབ་བྱུང་རྣམས་
ཀྱིས་བསླབ་པ་འབུལ་མི་རུང་བའི་དགག་པའི་བསླབ་བྱ་གང་ཞིག །དམིགས་ཀྱིས་བསལ་
ན། བསྲུང་ཅིས་ཀྱང་མི་ནུས་ན་འབུལ་བར་ཡང་གནང་བས་བསྒྲུབ་པའི་བསླབ་བྱ་ཡིན་
པའི་ཕྱིར།  
གཉེར་བ་ཁང། ལུ་ལྟུང་བ་སྡེ་ལྔའི་རྣམ་བཞག་སྤྱིར་བསྟན་པ། 
༈ གཉིས་པ་སྤང་བྱ་ལྟུང་བ་སྡེ་ལྔའི་རྣམ་བཞག་བཤད་པ་ལ། རྩ་བར། བཅུག་
རེག་ཉམས་སུ་མྱོང་བར་བྱས་ནའོ། །ཞེས་པ་ནས། བསླབ་པར་བྱ་བ་རྣམས་སོ། །ཞེས་
བྱུང་། འདི་ལ་སྡེ་ལྔའི་རྣམ་བཞག་སྤྱིར་བསྟན་པ་དང་། སོ་སོའི་རྣམ་བཞག་བྱེ་བྲག་ཏུ་
བཤད་པ་གཉིས། དང་པོ་ལ། དབྱེ་གཞི། དབྱེ་བ། བསྡུ་བ། མཚན་ཉིད། གྲངས་ངེས།
གོ་རིམ་ངེས་པ། སྒྲ་བཤད། འདས་ན་ཅིར་འགྱུར། སྡེ་ལྔ་སྐྱེད་པའི་ངོས་འཛིན། བསྲུང་
བའི་ཕན་ཡོན། མ་བསྲུང་བའི་ཉེས་དམིགས་དང་བཅུ་གཅིག་ཡོད་པའི་ཕྱིར། དང་པོར་
དབྱེ་གཞི་ཡོད་དེ། རབ་ཏུ་བྱུང་བའི་རྟེན་ལ་འབྱུང་བའི་ལྟུང་བ་དེ་དེ་ཡིན་པའི་ཕྱིར། འདི་
རབ་བྱུང་གི་རྒྱུད་ཁོ་ནར་མི་རུང་སྟེ། ཁྱིམ་པ་ལ་བབ་པའི་རྒྱུད་ཀྱི་དེ་ཡང་ཡོད་པའི་ཕྱིར།

གཉིས་(༡༣༣བ)པ་དབྱེ་བ་ནི་སོ་ཐར་གྱི་མདོ་ལས་དངོས་སུ་གསུངས་པའི་ལྟུང་བ་
ལ་དབྱེ་ན་དགེ་སློང་གི་ལྟུང་བ་ཉིས་བརྒྱ་ལྔ་བཅུ་རྩ་གསུམ་དང་། དགེ་སློང་མའི་ལྟུང་བ་
སུམ་བརྒྱ་དང་དྲུག་ཅུ་རྩ་བཞི་ཡོད་པའི་ཕྱིར། དང་པོ་གྲུབ་སྟེ། ཕམ་པ་བཞི། ལྷག་མ་
བཅུ་གསུམ། སྤང་ལྟུང་སུམ་ཅུ། ལྟུང་བྱེད་འབའ་ཞིག་པ་དགུ་བཅུ། སོར་བཤགས་བཞི།
ཉེས་བྱས་བརྒྱ་དང་བཅུ་གཉིས་རྣམས་སུ་ཡོད་པའི་ཕྱིར། ༑ 
ོ གཉིས་པ་གྲུབ་སྟེ། ཕམ་པ་བརྒྱད། ལྷག་མ་ཉི་ཤུ། སྤང་ལྟུང་སུམ་ཅུ་རྩ་གསུམ།
ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ། སོར་བཤགས་བཅུ་གཅིག །ཉེས་བྱས་བརྒྱ་
དང་བཅུ་གཉིས་རྣམས་སུ་ཡོད་པའི་ཕྱིར། ཡང་དེ་ལ་སྡེ་ཚན་གྱི་སྒོ་ནས་དབྱེ་ན་ལྔ་ཡོད་
དེ། ཕམ་པའི་སྡེ་དང་ལྷག་མའི་སྡེ་དང་། ལྟུང་བྱེད་ཀྱི་སྡེ་དང༌། སོར་བཤགས་ཀྱི་སྡེ་དང༌།
ཉེས་བྱས་ཀྱི་སྡེ་ལྔར་ཡོད་པའི་ཕྱིར། ལུང་ལྔ་ཚན་ལས། ཉེས་པ་ནི་ལྔ་སྟེ། ཕམ་པ་ད
ལྷག་མ་དང་ལྟུང་བྱེད་དང་སོར་བཤགས་དང་ཉེས་བྱས་སོ། །ཞེས་དང་། ཊཱིཀྐ་ལས་ཀྱང༌།
ལྟུང་བ་སྡེ་ལྔ་ནི། ཕམ་པའི་སྡེ་དང་། ལྷག་མའི་སྡེ་དང་། ལྟུང་བྱེད་ཀྱི་སྡེ་དང༌། སོར་
བཤགས་ཀྱི་སྡེ་དང༌། བསླབ་པའི་སྡེ་དང་། ཞེས་གསུངས། འདུལ་བ་བསྡུ་བར། ལྟུང་
བའི་སྡེ་ཚན་རྣམ་ལྔ་སྡེ། །དེ་ལ་བསླབ་བྱ་རྣམ་པ་བཞི། །ཞེས་དང་། འོད་ལྡན་ལས། ལྟུང་
བ་རིགས་ལྔ་དག་ཏུ་འཇུག་པས་བྱེད་པ་ཡིན། ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། ལྟུང་བ་སྡེ་ལྔར་འབྱེད་པ་མི་འཐད་པར་ཐལ། སྦོམ་པོ་དེ་སྡེ་ལྔ་
གང་རུང་དུ་མ་འདུས་པའི་ཕྱིར་ཟེར་ན། མ་གྲུབ་སྟེ། སྦོམ་པོ་ལ་ཕམ་པའི་སྦོམ་པོ་དང་
ལྷག་མའི་སྦོམ་པོ་གཉིས་སུ་ཡོད་པ་གང་ཞིག །དང་པོ་ཕམ་པའི་སྡེར་གཏོགས་གཉིས་པ་
ལྷག་མའི་སྡེར་གཏོགས་པའི་ཕྱིར། དང་པོ་གྲུབ་སྟེ། རྣམ་འབྱེད་ལས། ཉེས་པ་སྦོམ་པོ་
ནི་གཉིས་ཏེ། ཕམ་པ་ལས་བྱུང་བ་དང་། དགེ་འདུན་ལྷག་མ་ལས་བྱུང་བའོ། །ཞེས་དང་།

འདུལ་བྱེད་ལས་ཀྱང༌། ཉེས་པ་སྦོམ་པོ་ཇི་ལྟར་བཤགས་པར་བགྱི། ཉེ་བར་འཁོར།
ཉེས་པ་(༡༣༤ན)སྦོམ་པོ་ནི་བཞི་པོ་འདི་དག་ཡིན་ཏེ། ཕམ་པར་གྱུར་པས་ཀུན་ནས་
བསླངས་པ་ལྕི་བ་དང་། ཕམ་པར་གྱུར་པས་ཀུན་ནས་བསླངས་པ་ཡང་བ་དང་། དགེ་
འདུན་ལྷག་མས་ཀུན་ནས་བསླངས་པའི་ལྕི་བ་དང། དགེ་འདུན་ལྷག་མས་ཀུན་ནས་
བསླངས་པ་ཡང་བའོ། །ཞེས་དང་། ཊཱིཀྐ་ལས། དགེ་འདུན་ལྷག་མའི་སྡེ་ཚན་དུ་གཏོགས་
པའི་དངོས་གཞི་འམ་ཉེས་པ་སྦོམ་པོའམ། ཉེས་བྱས། ཞེས་གསུངས་པའི་ཕྱིར། ཁྱབ་སྟེ།
ལུང་ཕྱི་མས་ལྷག་མའི་སྡེར་གཏོགས་དངོས་གཞི་དང་སྦོམ་པོ་དང་ཉེས་བྱས་གསུམ་
བཤད་པའི་ཕྱིར་དང་། སྡེ་ལྔར་བསྙེན་པར་མ་རྫོགས་པའི་ལྟུང་བ་རྣམས་ཀྱང་འདུ་སྟེ།
རིན་ཆེན་ཕྲེང་བ་ལས། དེ་བཞིན་དུ་དགེ་ཚུལ་ལ་སོགས་པའི་ཉེས་པ་རྣམས་ཀྱང་འདུ་བ་
ཡིན་ནོ། །ཞེས་གསུངས་པའི་ཕྱིར། 
ཡང་ཁོ་ན་རེ། ལྟུང་བ་ཀུན་སྡེ་ལྔར་འདུས་པ་མི་འཐད་པར་ཐལ། མ་ངེས་པའི་སྡེ་
སྟེ་སྡེ་ལྔ་པོ་གང་རུང་དུ་མ་འདུས་པའི་ཕྱིར། ཟེར་ན་ཡང་མ་གྲུབ་སྟེ། གསུམ་དུ་མ་ངེས་
པ་ཕམ་ལྷག་ལྟུང་བྱེད་གསུམ་གང་རུང་དུ་འདུ། གཉིས་སུ་མ་ངེས་པ་ལྷག་མ་དང་ལྟུང་
བྱེད་གྱི་ནང་དུ་འདུ་བའི་ཕྱིར། དེར་ཐལ། དགེ་སློང་གིས་གནས་དབེན་པར་སྐྱབས་ཡོད་
དུ་འདོམ་གང་གིས་བུད་མེད་འདོད་པ་བསྟེན་རུང་དང་ལྷན་ཅིག་གནས་ན་གསུམ་དུ་མ་
ངེས་པ་འབྱུང་ལ་ཕམ་ལྷག་ལྟུང་བྱེད་གསུམ་པོ་གང་རུང་ཡིན་པ་དང་། དགེ་སློང་གིས་
གནས་དེར་བུད་མེད་འདོད་པ་བསྟེན་མི་རུང་བ་དང་ལྷན་ཅིག་གནས་ན་གཉིས་སུ་མ་
ངེས་པ་འབྱུང་ལ་ལྷག་མ་དང་ལྟུང་བྱེད་གཉིས་པོ་གང་རུང་དུ་འདུ་བ་ཡིན་པའི་ཕྱིར་ཏེ།
འདུལ་བ་བསྡུས་པ་ལས། མ་ངེས་གང་ཡིན་པ་དེ་ནི་ཕམ་པ་ལ་སོགས་པ་དེ་དག་ཉིད་དུ་
ཅི་རིགས་པར་འདུ་བར་བྱའོ། །ཞེས་གསུངས་པའི་ཕྱིར། སྡེ་ལྔའི་ལྟུང་བ་གང་བྱུང་དེའི་

འདུ་ཤེས་ཀྱང་བཤགས་དགོས་ཏེ། རྩ་བར། ལྟུང་བ་བྱུང་བ་འདུ་ཤེས་ཇི་ལྟ་བ་བཞིན་དུ་
བཤགས་པར་བྱའོ། །ཞེས་གསུངས་པའི་ཕྱིར། །  
གསུམ་པ་བསྡུ་བ་ལ་(༡༣༤བ)དངོས་དང་། བཅས་རང་གི་ཁྱད་པར་གཉིས། དང་པོ་
ལ་དགེ་སློང་གི་ལྟུང་བ་བསྡུ་ཚུལ་བརྒྱད་ཡོད་དེ། དངོས་བསམ་སྒོ་ནས་བསྡུ་བ་དང་།
སྦྱོར་བའི་སྒོ་ནས་བསྡུ་བ་དང་། ངོ་བོའི་སྒོ་ནས་བསྡུ་བ་དང་། མཐར་ཐུག་གྲུབ་ཚུལ་གྱི་
སྒོ་ནས་བསྡུ་བ་དང༌། གཞིའི་སྒོ་ནས་བསྡུ་བ་དང་། བྱེད་པའི་སྒོ་ནས་བསྡུ་བ་དང་། ལུས་
ངག་གི་སྒོ་ནས་བསྡུ་བ་དང༌། བྱ་བའི་སྒོ་ནས་བསྡུ་བ་བརྒྱད་ཡོད་པའི་ཕྱིར། དང་པོ་གྲུབ་
སྟེ། སྡེ་ལྔ་ཐམས་ཅད་དངོས་པོ་གཙོ་ཆེ་བ་དང་བསམ་པ་གཙོ་ཆེ་བ་གཉིས་སུ་འདུ་བའི་
ཕྱིར། འོད་ལྡན་ལས། བསླབ་པའི་གཞི་ནི་གཉིས་ཏེ། འདུ་ཤེས་གཙོ་བོར་བྱ་བ་དང་།
དངོས་པོ་གཙོ་བོར་བྱ་བའོ། །ཞེས་གསུངས་པའི་ཕྱིར། དེ་གཉིས་ཀྱི་མཚན་གཞི་ཡོད་དེ།
ཕམ་ལྷག་དང་པོ་གཉིས་དང་པོ་དང་། གཞན་རྣམས་གཉིས་པ་ཡིན་པའི་ཕྱིར། ༑ 
གཉིས་པ་གྲུབ་སྟེ། ལྟུང་བ་སྦྱོར་བའི་སྒོ་ནས་བསྡུས་ན་སྦྱོར་བ་རྒྱུན་གྱི་ལྟུང་བ་དང་
དེ་མིན་པའི་ལྟུང་བ་གཉིས་སུ་འདུ་བའི་ཕྱིར་ཏེ། ལུང་གཅིག་ལས་འཕྲོས་པ་ལས། ལྟུང་
བ་ནི་གཉིས་ཏེ། ན་རེ་བ་དང་སྐད་ཅིག་མའོ། །ཞེས་གསུངས་པའི་ཕྱིར། དཔེར་ན་སྲོག་
གཅོད་ལྟུང་བ་དང་རེག་ཕམ་ལྟ་བུའོ། །གསུམ་པ་གྲུབ་སྟེ། ལྟུང་བ་དེ་རྣམས་ངོ་བོའི་སྒོ་
ནས་མི་དགེ་བ་དང་ལུང་མ་བསྟན་གཉིས་སུ་འདུ་བའི་ཕྱིར་ཏེ། ཕམ་སོགས་སྡིག་པའི་
ལྟུང་བ་རྣམས་དང་པོ་དང་། དགྲ་བཅོམ་བར་བྱུང་བའི་ལྟུང་བ་རྣམས་གཉིས་པ་ཡིན་པའི་
ཕྱིར་ཏེ། ལུང་གཏམ་གྱི་གཞི་ལས། བཙུན་པ། དགྲ་བཅོམ་པ་དགེ་བའི་སེམས་ཀྱིས་
ནོངས་པར་འགྱུར་རམ། ལུང་དུ་མ་བསྟན་པའི་སེམས་ཀྱིས་ནོངས་པར་འགྱུར། ཨུ་པ་
ལི། དགྲ་བཅོམ་པ་ཉེས་པ་བྱེད་ན་ཐམས་ཅད་ལུང་དུ་མ་བསྟན་པའི་སེམས་ཀྱིས་ནོངས་

པར་འགྱུར། ཞེས་གསུངས་པའི་ཕྱིར། དགྲ་བཅོམ་པར་མི་དགེ་བ་མེད་པ་མི་འཐད་དེ།
རྒྱལ་སྲས་མ་ལས། དགྲ་བཅོམ་པ་དག་ལ་ཡང་སྔོན་སོ་སོའི་སྐྱེ་བོའི་གནས་སྐབས་སུ་
བྱས་པའི་ལས་དགེ་བ་དང་མི་དགེ་བ་དག་ཡོད་མོད་ཀྱི། ཞེས་གསུངས་པའི་ཕྱིར། དེའི་
རྒྱུད་དུ་ཡོད་པ་དང་དེས་བྱས་པ་མི་འདྲ་བའི་ཞིབ་ཆ་(༡༣༥ན)གྱིས། 
བཞི་པ་གྲུབ་སྟེ། ལྟུང་བ་དེ་ལ་མཐར་ཐུག་ཡིད་ཀྱི་འཕེན་པས་གྲུབ་པའི་ལྟུང་བ་དེས་
མི་གྲུབ་པའི་ལྟུང་བ་གཉིས་སུ་འདུ་བའི་ཕྱིར་ཏེ། སྲོག་གཅོད་ཕམ་པ་ལྟ་བུ་ཡིད་ཀྱི་ཀུན་
སློང་ཙམ་ལ་བརྟེན་ནས་གྲུབ་ལ། མི་ཚངས་སྤྱོད་ལུས་ཤེས་ཀྱིས་མྱོང་བ་ལ་ལྟོས་པ་ལྟ་
བུ་ཡིན་པའི་ཕྱིར། ལྔ་པ་གྲུབ་སྟེ། སྡེ་ལྔ་པོ་དེ་གཞི་སེམས་ཅན་ལ་བརྟེན་པའི་ལྟུང་བ།
གཞི་སེམས་ཅན་མ་ཡིན་པ་ལ་བརྟེན་པའི་ལྟུང་བ་གཉིས་སུ་འདུ་བའི་ཕྱིར་ཏེ། དང་པོ་དེ།
སྲོག་གཅོད་ཀྱི་ལྟུང་བྱེད་ལྟ་བུ་དང་། གཉིས་པ་ནི། མེ་རེག་གི་ལྟུང་བ་ལྟ་བུ་ཡིན་པའི་
ཕྱིར། དྲུག་པ་གྲུབ་སྟེ། སྡེ་ལྔ་པོ་དེ་བྱེད་པའི་སྒོ་ནས་རང་ཉིད་ཀྱིས་སྒྲུབ་དགོས་པའི་ལྟུང་
བ་དང་གཞན་ལ་བཅོལ་ཀྱང་འགྲུབ་པའི་ལྟུང་བ་གཉིས་སུ་འདུ་བའི་ཕྱིར་ཏེ། མི་ཚངས་
སྤྱོད་ཀྱི་ཕམ་པ་ལྟ་བུ་དང་པོ་དང་། མ་བྱིན་ལེན་སོགས་ཕལ་ཆེར་གཉིས་པ་ཡིན་པའི་
ཕྱིར། བདུན་པ་གྲུབ་སྟེ། སྡེ་ལྔ་པོ་འབྱུང་བའི་སྒོ་ནས་བསྡུས་ན། ལུས་ཀྱི་སྒོ་ནས་འབྱུང་
བ་དང་། ངག་གི་སྒོ་ནས་འབྱུང་བའི་ལྟུང་བ་གཉིས་སུ་འདུ་བའི་ཕྱིར་ཏེ། འོད་ལྡན་ལས།
ལྟུང་བའི་རང་བཞིན་ཅི་ཞེ་ན། ལུས་ཀྱི་དང་ངག་གི་ལས་འདས་པའི་རང་བཞིན་ནོ། །ཇི་
སྟེ་ཡིད་ཀྱི་ཐལ་བའི་རང་བཞིན། ཅིའི་ཕྱིར་ལྟུང་བ་མ་ཡིན་ཞེ་ན། ཞེས་གསུངས་པའི་
ཕྱིར། འདིར་ཁ་ཅིག །ཡིད་ཀྱི་ལྟུང་བ་མེད་ཟེར་ན། ཡིད་ཀྱི་ཡང་ལྟུང་བ་ཕྲ་མོ་ཡོད་དེ།
ཡིད་ཀྱི་བསྡོམ་བྱའི་ཉེས་བྱས་ཡོད་པའི་ཕྱིར་ཏེ། རྩ་བར། དེ་ནི་བསྡོམ་པ་ཙམ་གྱིས་ལྟུང་
བ་ལས་འདག་གོ །ཞེས་དང་། མདོ་ལས་ཀྱང་། ཡིད་ཀྱི་སྡོམ་པ་ལེགས་པ་སྟེ། །ཞེས་

གསུངས་པའི་ཕྱིར། བརྒྱད་པ་གྲུབ་སྟེ། སྡེ་ལྔ་པོ་དེ་བྱ་བའི་སྒོ་ནས་བྱ་བ་བྱ་རུང་མི་བྱེད་
པའི་ལྟུང་བ་དང་། བྱ་མི་རུང་བ་བྱེད་པའི་ལྟུང་བ་གཉིས་སུ་འདུ་བའི་ཕྱིར་ཏེ། དང་པོ་ནི།
གསོ་སྦྱོང་མི་བྱེད་པའི་ལྟུང་བ་དང་། གཉིས་པ་ནི་ཕྱི་དྲོའི་ཁ་ཟས་ཟ་བ་ལྟ་བུ་ཡིན་པའི་ཕྱིར།
བཅས་རང་གི་ཁྱད་པར་དང་སྡིག་ལྟུང་ངོ་བོ་གཅིག་
བཅས་རང་གི་ཁྱད་པར་ལ་ཁ་ཅིག་ན་རེ། བཅས་རང་གི་ངོ་བོའི་ཁྱད་པར་ཡོད་
(༡༣༥བ)དེ། ཉོན་མོངས་ཅན་གྱིས་ཀུན་ནས་བསླངས་བའི་ལྟུང་བ་དེ་རང་བཞིན་གྱི་ཁ་ན་
མ་ཐོ་བ་དང་། དེས་ཀུན་ནས་མ་བསླངས་པའི་ལྟུང་བ་དེ་བཅས་པའི་ཁ་ན་མ་ཐོ་བའི་
མཚན་ཉིད་ཟེར་ན། བཅས་ལྡན་དགེ་སློང་སོ་སྐྱེའི་རྒྱུད་ཀྱི་ལྟུང་བ་ལ་རང་བཞིན་གྱི་ཁ་ན་
མ་ཐོ་བས་ཁྱབ་པར་ཐལ། དེ་ཡིན་ན། ཉོན་མོངས་ཀྱིས་ཀུན་ནས་བསླངས་པས་ཁྱབ་
པའི་ཕྱིར། དེར་ཐལ། དེ་ཡིན་ན་གང་ཟག་གི་བདག་འཛིན་གྱིས་ཀུན་ནས་བསླངས་པས་
ཁྱབ་པའི་ཕྱིར། 
ཡང་ཁ་ཅིག་ན་རེ། རྐྱེན་ལ་ལྟོས་ནས་གནང་བ་འབྱུང་བའི་ལྟུང་བ་བཅས་ལྟུང་གི་
མཚན་ཉིད། རྐྱེན་ལ་ལྟོས་ཀྱང་མི་གནང་བའི་ལྟུང་བ་རང་བཞིན་གྱི་ཁ་ན་མ་ཐོ་བའི་ལྟུང་
བའི་མཚན་ཉིད་ཟེར། བཅས་ལྡན་དགེ་སློང་གིས་བསམ་བཞིན་མིན་པར་ཆང་འཐུང་
བའི་ལྟུང་བ་ཆོས་ཅན། རང་བཞིན་གྱིས་ལྟུང་བར་ཐལ། མཚན་ཉིད་གཉིས་པ་དེའི་ཕྱིར།
ཁྱབ་པ་ཁས། རྟགས་གྲུབ་སྟེ། དགེ་སློང་ནད་པ་ལ་ཡང་ཆང་མི་གནང་བར་བཤད་ཟིན་
པའི་ཕྱིར། འདོད་མི་ནུས་ཏེ། བཅས་རྐྱང་གི་ལྟུང་བ་ཡིན་པའི་ཕྱིར་ཏེ། མཛོད་འགྲེལ་

ལས། ཅིའི་ཕྱིར་ན། མྱོས་པར་འགྱུར་བ་རྣམ་པ་བཅས་པའི་ཁ་ན་མ་ཐོ་བ་ཡིན་པར་ཤེས་
ཞེ་ན། རང་བཞིན་གྱི་ཁ་ན་མ་ཐོ་བའི་མཚན་ཉིད་མེད་པའི་ཕྱིར་ཞེས་གསུངས་པའི་ཕྱིར།
ཡང་མང་པོ་ཞིག་ལྟུང་བའི་མཚན་ཉིད་ཀྱི་ཟུར་དུ་སྡིག་པ་སྦྱོར་བ་རྣམས་མི་འཐད་པར་
ཐལ། ལྟུང་བ་ཡིན་ན། སྡིག་པ་ཡིན་པས་མ་ཁྱབ་པའི་ཕྱིར། དེར་ཐལ། དགྲ་བཅོམ་པ་
ལ་སྡིག་པ་མེད་ཅིང་ལྟུང་བ་ཡོད་པ་གང་ཞིག །ལྟུང་བ་ཡིན་ན་མི་དགེ་བ་ཡིན་པས་མ་
ཁྱབ་པའི་ཕྱིར། རྟགས་དང་པོ་གྲུབ་སྟེ། དགྲ་བཅོམ་པའི་ཉེས་པ་གང་ཡིན་ལུང་མ་བསྟན་
དུ་བྱེད་དགོས་པ་གང་ཞིག །དགྲ་བཅོམ་བདེན་སྨྲའི་ལྟུང་བྱེད་ཡོད་པའི་ཕྱིར། དང་པོ་
གྲུབ་སྟེ། ལུང་གཏམ་གྱི་གཞི་ལས། བཙུན་པ་དགྲ་བཅོམ་པ་དགེ་བའི་སེམས་ཀྱིས་
ནོངས་པར་འགྱུར་རམ། ལུང་དུ་མ་བསྟན་པའི་སེམས་ཀྱིས་ནོངས་པར་འགྱུར། ཨུ་པ་
ལི། དགྲ་བཅོམ་པ་ཉེས་པ་བྱེད་ན་(༡༣༦ན)ཐམས་ཅད་དུ་ལུང་དུ་མ་བསྟན་པའི་སེམས་
ཀྱིས་ནོངས་པར་འགྱུར། ཞེས་གསུངས་པའི་ཕྱིར། གཉིས་པ་སླ། གོང་གི་རྟགས་གཉིས་
པ་གྲུབ་སྟེ། དགྲ་བཅོམ་པ་ལ་བྱུང་བའི་ལྟུང་བ་ཡིན་ན་ལུང་མ་བསྟན་གྱིས་ཁྱབ་པར་མ་
ཟད། བཅས་རྐྱང་བཅས་པ་ལ་བསམ་བཞིན་མིན་པར་འདས་པའི་ལྟུང་བ་ཡིན་ན་ཡང་
ལུང་མ་བསྟན་གྱིས་ཁྱབ་པའི་ཕྱིར། དཔེར་ན་མ་བསམ་པར་རྩྭ་བཅད་པ་དང་རིན་པོ་ཆེ་
ལ་རེག་པ་སོགས་ལུང་མ་བསྟན་ཡིན་པའི་ཕྱིར་ཏེ། ལུང་གཏམ་གྱི་གཞི་ལས། ལུང་དུ་
མ་བསྟན་པ་གང་ཞེ་ན། བཅོམ་ལྡན་འདས་ཀྱི་བསླབ་པ་ལས་མ་བསམ་པར་འདས་པ་ནི་
ལུང་དུ་མ་བསྟན་པའོ། །ཞེས་གསུངས་པའི་ཕྱིར་དང་། ལུང་གཅིག་ལས་འཕྲོས་པ་ལས།
ཉེས་པ་གཉིས་ཏེ་མི་དགེ་བ་དང་ལུང་དུ་མ་བསྟན་པའོ། །ཞེས་གསུངས་པའི་ཕྱིར། ཡང་
འདུལ་འཛིན་ཤ་མི་སྦལ་ཏི་སོགས་ཆེན་པོ་རྣམས་ན་རེ། མི་དགེ་བས་ཀུན་ནས་བསླངས་པའི་ཁ་
ན་མ་ཐོ་བ་དེ། རང་བཞིན་གྱི་དེའི་མཚན་ཉིད། དགེ་བ་འམ་ལུང་མ་བསྟན་གྱིས་ཀུན་

ནས་བསླངས་པའི་ཁ་ན་མ་ཐོ་བ་དེ། བཅས་པའི་དེའི་མཚན་ཉིད་ཟེར། བཅས་ལྡན་དགེ་
སློང་གིས་དགེ་སེམས་ཀྱིས་ཀུན་ནས་བསླངས་ཏེ་མ་བསད་པའི་སྲོག་གཅོད་ཀྱི་ཕམ་པ་
ཆོས་ཅན། སྡིག་པ་མཚམས་མེད་ཀྱི་ལྟུང་བ་མ་ཡིན་པར་ཐལ། རང་བཞིན་གྱི་ཁ་ན་
མ་ཐོ་བ་མ་ཡིན་པའི་ཕྱིར། མ་གྲུབ་ན་འགལ། དེར་ཐལ། དགེ་བའི་སེམས་ཀྱིས་ཀུན་
ནས་བསླངས་པ་ཡིན་པའི་ཕྱིར། རྟགས་གྲུབ་ཅིང་རྩ་བར་འདོད་མི་ནུས་པ་གཉིས་ཀ་
ཡིན་པར་ཐལ། གཏམ་གྱི་གཞི་ལས། དགེ་སློང་གིས་དགེ་བའི་སེམས་ཀྱིས་མ་སྲོག་དང་
ཕྲལ་ན་ཕམ་པའི་ཉེས་པར་འགྱུར་ལ། མཚམས་མེད་པའི་ལས་སུ་འགྱུར་བ་ཡོད་དེ།
འདི་ལྟར་དགེ་སློང་གིས་མ་ཞིག་ནད་བུ་ཅན་ཡུན་རིང་ཞིག་ན་བའི་སྡུག་བསྔལ་གྱིས་དྲག་
ཏུ་གཟིར་ཅིང་གནོད་པ་ཆེ་བར་འགྱུར་བ་མྱོང་བ་དེ་ལ་དེ་ལྟ་བུའི་རྐྱེན་གྱིས་མ་སྲོག་དང་
ཕྲལ་ན་ཕམ་པའི་ཉེས་པར་ཡང་འགྱུར་ལ་མཚམས་(༡༣༦བ)མེད་པའི་ལས་སུ་ཡང་
འགྱུར་རོ། །ཞེས་གསུངས་པའི་ཕྱིར། ཞུ་ཊིཀ་ལས་ཀྱང་བཤད་པའི་ཕྱིར།
་ཡང་ཁ་ཅིག །རྣམ་སྨིན་འབྲས་བུ་ཡིད་མི་འོང་འབྱིན་པའི་དེ་རང་བཞིན་གྱི་དེའི་
དང་། དེ་མི་ནུས་པའི་དེ་བཅས་པའི་དེའི་མཚན་ཉིད་ཟེར་བ་ཡང་མི་འཐད་པར་ཐལ།
བཅས་ལྡན་གྱིས་མྱོས་འགྱུར་འཐུང་བ་རང་བཞིན་གྱི་ཁ་ན་མ་ཐོ་བ་མིན་ཀྱང་འབྲས་བུ་
ཡིད་མི་འོང་འབྱིན་པ་གང་ཞིག །ཉན་ཐོས་སྲིད་པ་ཐ་མ་པའི་རྒྱུད་ཀྱི་རང་བཞིན་གྱི་ཁ་ན་
མ་ཐོ་བའི་རང་འབྲས་རྣམ་སྨིན་ཡིད་མི་འོང་མི་འབྱིན་པའི་ཆུང་ངུ་ཡོད་པའི་ཕྱིར། དང་
པོ་གྲུབ་སྟེ། ལུང་ལས། ཆང་འཐུང་དམྱལ་བ་ངུ་འབོད་སྐྱེ། །ལྡུད་མཁན་དེའི་འཁོར་དུ་
སྐྱེ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྟེན་འབྲེལ་མདོ་འགྲེལ་ལས། སྲིད་
དང་བྲལ་བ་འབྱུང་བ་མེད། །ཅེས་དང་། རྣམ་འགྲེལ་ལས། སྲིད་པའི་སྲེད་ལས་རྣམ་
བརྒལ་བས། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་རོ། །

ཞེས་གསུངས་པའི་ཕྱིར་དང་། དེ་གཉིས་འཕངས་འབྲས་དང་ད་གདོད་རྣམ་སྨིན་གྱི་འབྲས་
བུ་མི་འབྱིན་པ་གཉིས་ལ་སོ་སོར་སྦྱོར་ཚུལ་རེ་ཡོད་པའི་ཕྱིར། །  
རང་ལུགས་ལ། བཅས་རང་གི་ཁ་ན་མ་ཐོ་བ་དེ་གཉིས་ཀྱི་ཁྱད་པར་ཡོད་དེ། རྒྱུའི་
ཁྱད་པར། ངོ་བོའི་ཁྱད་པར། འབྲས་བུའི་ཁྱད་པར་གསུམ་དུ་ཡོད་པའི་ཕྱིར། དང་པོ་
ཡོད་དེ། དངོས་གཞི་དེ་ཀུན་སློང་མི་དགེ་བས་ཀུན་ནས་བསླངས་པའི་ཁ་ན་མ་ཐོ་བ་རང་
བཞིན་གྱི་དེ་དང་། མི་དགེ་བས་ཀུན་ནས་མ་བསླངས་པར་ལུང་མ་བསྟན་གྱིས་ཀུན་ནས་
བསླངས་པའི་ཆ་ནས་བཞག་པའི་ཁ་ན་མ་ཐོ་བ་དེ་བཅས་ཀྱང་གི་དེ་ཡིན་པའི་ཕྱིར། དང་
པོ་གྲུབ་སྟེ། ལུང་གཏམ་ཀྱི་གཞི་ལས། ཉེས་པ་མི་དགེ་བ་ཞེས་བྱ། ཞེས་དང་། ཊཱིཀྐ་ལས་
ཀྱང་། སྲོག་གཅོད་པ་ལ་སོགས་རང་བཞིན་གྱི་ཁ་ན་མ་ཐོ་བ་ཞེས་བྱའོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། མི་དགེ་བས་ཀུན་ནས་མ་བསླངས་པར་རང་བཞིན་གྱི་ཁ་
ན་མ་ཐོ་བའི་དོན་མི་ཚང་བའི་ཕྱིར་ཏེ། མཛོད་འགྲེལ་ལས། ཅིའི་ཕྱིར་ན་མྱོས་པར་
འགྱུར་བ་རྣམས་(༡༣༧ན)བཅས་པའི་ཁ་ན་མ་ཐོ་བ་ཡིན་པར་ཤེས་ཞེ་ན། རང་བཞིན་གྱི་
ཁ་ན་མ་ཐོ་བའི་མཚན་ཉིད་མེད་པའི་ཕྱིར། ཞེས་གསུངས་པའི་ཕྱིར།  
གཉིས་པ་ལྟུང་བ་དེ་ཉིད་ཀྱི་ངོ་བོའི་ཁྱད་པར་ཡོད་དེ། ལས་མི་དགེ་བ་དང་བདག་
ཉིད་གཅིག་པའི་དེ་རང་བཞིན་གྱི་དེ་དང་། ལས་ལུང་མ་བསྟན་དང་བདག་ཉིད་གཅིག་
པའི་དེ་བཅས་པའི་ཁ་ན་མ་ཐོ་བའི་དེ་ཡིན་པའི་ཕྱིར། རྟགས་གཉིས་ཀ་གྲུབ་སྟེ། རང་
བཞིན་གྱི་ཉེས་པ་དང་ཉོན་མོངས་ཅན་གྱི་ཉེས་པ་དོན་གཅིག་པས་རང་བཞིན་གྱི་ཁ་ན་
མ་ཐོ་བ་ཙམ་ལ་མི་དགེ་བས་མ་ཁྱབ་པ་གང་ཞིག །འདིར་འདོད་པའི་སས་བསྡུས་ཀྱི་ཁ་
ན་མ་ཐོ་བ་ཅིག་དགོས་པས་འདིའི་རང་བཞིན་གྱི་ཁ་ན་མ་ཐོ་བ་ལ་མི་དགེ་བས་ཁྱབ་པའི་
ཕྱིར། རྟགས་དང་པོ་གྲུབ་སྟེ། རང་བཞིན་གྱི་ཁ་ན་མ་ཐོ་བ་ལ་ཁམས་གསུམ་ཀའི་ཉོན་

མོངས་ཅན་ཡོད་པའི་ཕྱིར་དང་དེ་དག་ཉོན་མོངས་པའི་ཉེས་སྐྱོན་ཅན་ཡིན་པའི་ཕྱིར་ཏེ།
རྣམ་འགྲེལ་ལས། བདག་གཞན་ཆ་ལས་འཛིན་དང་སྡང་། །འདི་དག་དང་ནི་ཡོངས་
འབྲེལ་ལས། །ཉེས་པ་ཐམས་ཅད་འབྱུང་བར་འགྱུར། །ཞེས་དང་། མཛོད་རང་འགྲེལ་
ལས། རང་བཞིན་གྱི་ཁ་ན་མ་ཐོ་བ་ནི་སེམས་ཉོན་མོངས་པ་ཅན་ཁོ་ནས་སྤྱོད་པ་ཡིན་
ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། སོ་ཐར་གྱི་ཚུལ་ཁྲིམས་དང་ཚུལ་
འཆལ་གཉིས་ཀ་འདོད་པར་གཏོགས་པའི་ཕྱིར་ཏེ། མཛོད་ལས། འདོད་གཏོགས་ཐམས་
ཅད། ཅེས་དང་། འཆལ་བའི་ཚུལ་ཁྲིམས་མི་དགེའི་གཟུགས། །ཞེས་གསུངས་པ་དག་
གིས་གྲུབ་བོ།  
འདིའི་ཉོན་མོངས་ཡང་ཡོད་དེ། འདོད་པའི་སས་བསྡུས་ཀྱི་ཉོན་མོངས་ལ་མི་དགེ་
བའི་ས་པ་ཅིག་དགོས་པའི་ཕྱིར། དེར་ཐལ། དེ་ཡིན་ན་ཤེས་བཞིན་དུ་ངོ་ཚ་མེད་པའམ་
ཉེས་པ་ཅན་ལ་ཉེས་པ་མེད་དོ་སྙམ་པ་ལྟ་བུའི་མ་རིག་པ་གང་རུང་ཅིག་དགོས་པའི་ཕྱིར་
ཏེ། གང་སྤེལ་ལས། གང་སྨྱོས་པར་འགྱུར་བ་ཡིན་པར་ཤེས་ནས་ངོ་ཚ་མེད་པར་འཐུང་
བའམ་ཁ་ན་མ་ཐོ་བ་མེད་དོ་སྙམ་པའི་སེམས་དེ་ཉིད་ཉོན་མོངས་པ་ཅན་ཡིན་ནོ། །ཞེས་
གསུངས་པའི་ཕྱིར། དེས་ན་ཁྲིམས་ཉིས་བརྒྱ་ལྔ་བཅུ་རྩ་གསུམ་ལ་རང་བཞིན་གྱི་ཁ་ན་
མ་ཐོ་བ་ཉིས་(༡༣༧བ)བརྒྱ་ལྔ་བཅུ་རྩ་གསུམ་ཡང་ཡོད་དེ། ངོ་ཚ་དང་ཁྲེལ་མེད་ཀྱིས་ཁྱད་
གསོད་དང་དེ་ལ་ཉེས་མེད་དུ་འཛིན་པའི་མ་རིག་པ་གང་རུང་གིས་ཉིས་བརྒྱ་དང་ང་
གསུམ་རེ་ཡོད་པའི་ཕྱིར་ཏེ། ལུང་གཏམ་གྱི་གཞི་འམ་གླེང་གཞི་ལས། དགེ་བའམ་མི་
དགེ་བའམ་ལུང་དུ་མ་བསྟན་པ་ཞེས་འདྲ་བ་ལ་མི་དགེ་བ་དང་ལུང་དུ་མ་བསྟན་པར་
བརྗོད་པར་བྱའོ། །ལུང་དུ་བསྟན་པ་གང་ཞེ་ན། གང་བཅོམ་ལྡན་འདས་ཀྱིས་བསླབ་པ་
བཅས་པ་ལས་བསམ་བཞིན་དུ་འདའ་བར་བྱེད་པ་ནི་ལུང་དུ་བསྟན་པའོ། །ལུང་དུ་མ་

བསྟན་པ་གང་ཞེ་ན། བཅོམ་ལྡན་འདས་ཀྱིས་བསླབ་པ་བཅས་པ་ལ་མ་བསམ་པར་འདས་
པ་ནི་ལུང་མ་བསྟན་པའོ། །ཞེས་གསུངས་པའི་ཕྱིར། ཁྱབ་སྟེ། ལྟུང་བ་ཐམས་ཅད་མི་
དགེ་བ་དང་ལུང་མ་བསྟན་དུ་བཤད་པས་ལྟུང་བ་ལུང་བསྟན་པ་ནི་དགེ་བ་ཡིན་པའི་ཕྱིར་
ཏེ། དེ་བཞིན་དུ་རྣམ་འབྱེད་འགྲེལ་པ་ལས། རང་བཞིན་གྱི་ཁ་ན་མ་ཐོ་བ་དང་བཅས་པ་
ནི་སེམས་ཉོན་མོངས་པ་ཅན་ལས་བྱུང་བ་ཡིན་ཏེ། ངོ་བོ་ཉིད་ཀྱིས་སྐྱོན་ཆགས་པའི་ཕྱིར་
རོ། །བཅས་པའི་ཁ་ན་མ་ཐོ་བ་དང་བཅས་པ་ནི་སེམས་ཉོན་མོངས་པ་ཅན་ལས་བྱུང་བ་
མིན་པར་བཅས་པའི་དབང་གིས་བཀག་པར། ཞེས་གསུངས་པའི་ཕྱིར། འདིས་བཅས་
རང་གི་དེ་གཉིས་ཀྱི་སྒྲ་དོན་ཡང་ཡོད་དེ། བཅས་པར་མ་ལྟོས་ཀྱང་ངོ་བོ་ཉིད་ཀྱིས་སྐྱོན་
ཆགས་པས་ན་རང་བཞིན་གྱི་ཁ་ན་མ་ཐོ་བ་དང་། བཅས་དབང་གིས་སྐྱོན་ཆགས་ཀྱང་ངོ་
བོ་ཉིད་ཀྱིས་མིན་པའི་ཉེས་པ་དེ་བཅས་པའི་ཁ་ན་མ་ཐོ་བར་འཇོག་དགོས་པའི་ཕྱིར།
རྟགས་དང་པོ་གྲུབ་སྟེ། དཔེར་ན་མི་ཚངས་པ་སྤྱོད་པ་དང་མ་བྱིན་ལེན་ལྟ་བུ་ཡིན་པའི་
ཕྱིར་ཏེ། རྣམ་འབྱེད་འགྲེལ་པ་ལས། ངོ་བོ་ཉིད་ཀྱིས་སྐྱོན་ཆགས་པའི་ཕྱིར། ཞེས་
གསུངས་པའི་ཕྱིར། གཉིས་པ་གྲུབ་སྟེ། དཔེར་ན་ཕྱི་དྲོའི་ཟས་དང་རྩྭ་དང་མེ་ཏོག་གཅོད་
པ་བཅས་པར་མ་བརྟེན་པས་བཅད་ན་ཉེས་པ་མེད་ཀྱང་བཅས་ལྡན་གྱིས་ཁྱད་གསོད་
སོགས་མེད་པས་འདས་ན་བཅས་ལྟུང་དང་། ཁྱད་གསོད་སོགས་ཀྱིས་བྱས་ན་རང་བཞིན་
གྱི་ཁ་ན་མ་ཐོ་བ་ཆེར་འགྱུར་བའི་ཕྱིར། དང་པོ་གྲུབ་སྟེ། ས་ག་ལྷས། དགེ་སློང་ལ་ནི་མི་
དགེ་བས། །ལྟུང་བར་འགྱུར་གྱི་སེམས་(༡༣༨ན)དགེ་ན། །མཆོད་རྟེན་སྐུ་ལ་སྐྱེས་པ་ཡི། །
རྩྭ་སྔོན་གཅོད་པར་བྱེད་བཞིན་དུ། །ཇི་ལྟར་དགེ་བའི་སེམས་ཀྱིས་ནི། །སྟོན་པ་ལ་ནི་
མཆོད་འདོད་པས། མེ་ཏོག་ཕྲེང་བ་སྤེལ་བའི་ཕྱིར། །ཐོག་པ་དེ་ལ་དེ་ཙམ་མིན། །མ་
བསམ་ཐུབ་པའི་བསླབ་པ་འམ། །དགེ་འདུན་ནང་ཁྲིམས་དྲལ་གྱུར་ན། །ལུང་མ་བསྟན་

པར་གསུངས་པ་སྟེ། །ལྟུང་མེད་དགེ་བ་ནམ་ཡང་མིན། །ཞེས་གསུངས་པའི་ཕྱིར། ཁྱབ་
སྟེ། དེ་ཙམ་མིན་ཡན་ཆད་ཀྱིས་དགེ་སེམས་ཀྱིས་ལྟུང་མེད་དང་། ལྷག་མས་བསླབ་འགལ་
གཉིས་བཅས་ལྟུང་ལུང་མ་བསྟན་ཡིན་གྱི་དགེ་བ་མིན་ཞེས་བཤད་པའི་ཕྱིར། རྟགས་
གཉིས་པ་གྲུབ་སྟེ། ལུང་ལས། ཐུབ་པའི་བཀའ་ལུང་ཚུལ་མིན་འདའ་བྱེད་པ། །དུད་
འགྲོར་སྐྱེ་འགྱུར་ཨེ་ལའི་འདབ་ཀླུ་བཞིན། །ཞེས་དང་། ས་ག་ལྷས། ཡང་དག་བསམ་
པས་འདས་ན་ནི། །མི་དགེ་བ་ཉིད་ཁོ་ནར་འགྱུར། །ཞེས་གསུངས་པའི་ཕྱིར། གསུམ་པ་
རྣམ་སྨིན་གྱི་སྒོ་ནས་ཀྱང༌། ཁྱད་པར་ཡོད་དེ། རྣམ་སྨིན་གྱི་འབྲས་བུ་ཡིད་མི་འོང་འབྱིན་
པའི་རྒྱུ་བྱེད་པའི་ཆ་ནས་བཞག་པའི་ལྟུང་བ་དེ། རང་བཞིན་གྱི་ལྟུང་བའི་དང༌། རྣམ་སྨིན་
གྱི་འབྲས་བུ་ཡིད་མི་འོང་གི་རྒྱུ་མི་བྱེད་པའི་ཆ་ནས་བཞག་པའི་ལྟུང་བ་དེ། བཅས་ལྟུང་
གི་མཚན་ཉིད་ཡིན་པའི་ཕྱིར། འདིས་མི་དགེ་བ་དང་ལུང་མ་བསྟན་དུ་ཡང་གོ་ནུས་ཏེ།
མཛོད་ལས། རྣམ་སྨིན་རྒྱུ་ནི་མི་དགེ་དང་། །ཞེས་སོགས་དང་། ལུང་གཏམ་གྱི་གཞི་ལས།
ནོངས་པ་རྣམ་པར་སྨིན་པ་ཞེས་བགྱི་འམ། རྣམ་པར་མ་སྨིན་པ་ཞེས་བགྱི། གསུངས་པ།
རྣམ་པར་སྨིན་པ་ཞེས་ཀྱང་བྱ། རྣམ་པར་མ་སྨིན་པ་ཞེས་ཀྱང་བྱའོ། །ཞེས་གསུངས་པའི་
ཕྱིར། དེས་ན་ཆ་བཞག་སྨྲས་པས་སྲིད་པ་ཐ་མ་པའི་དེ་སྡུད་དོ། །ཡང་གཙོ་བོར་སྟོན་
པའི་བཅས་པ་དང་འགལ་བའི་རབ་ཏུ་ཕྱེ་བའི་ཁ་ན་མ་ཐོ་བ་སྟེ། བཅས་པའི་ལྟུང་བའི་
དོན་ཡིན། དབྱེ་ན་ཁྱིམ་པའི་གཉིས་དང་། རབ་བྱུང་སྡེ་ལྔའི་རྒྱུད་ཀྱི་དེ་ཡོད། འདི་ལ་མི་
དགེ་བ་དབྱེར་མི་རུང་སྟེ། དེ་ཉོན་མོངས་ཅན་རྣམས་རང་བཞིན་གྱི་ཁ་ན་མ་ཐོ་བར་དུ་
མས་བཤད་པའི་ཕྱིར།
དེ་ལ་ཁོ་ན་རེ། རང་བཞིན་གྱི་དེ་ལ་མི་དགེ་བས་མ་ཁྱབ་པར་(༡༣༨བ)ཐལ། སྲོག་
གཅོད་ཕམ་པ་ཀུན་སློང་དགེ་བ་ཁོ་ནས་བྱས་པ་ཡོད་པའི་ཕྱིར། དེར་ཐལ། ལུང་གཏམ་

གྱི་གཞི་ལས། དགེ་སློང་གིས་དགེ་བའི་སེམས་ཀྱིས་ཞེས་སོགས་ཀྱིས་བཤད་པའི་ཕྱིར་
ན་མ་ཁྱབ་སྟེ། དེའི་ཀུན་སློང་མི་དགེ་བས་ཀྱང་བྱས་པའི་ཕྱིར། དེར་ཐལ། །དེའི་
དངོས་གཞི་གསོད་སེམས་ཀྱིས་ཀུན་ནས་བསླང་བ་གང་ཞིག །གསོད་སེམས་མི་དགེ་བ་
ཡིན་པའི་ཕྱིར། གཉིས་པ་སླ། དང་པོ་གྲུབ་སྟེ། དེ་ཞེ་སྡང་གིས་མཐར་འབྱིན་པའི་ཕྱིར།
མཛོད་ལས། གསོད་དང་གནོད་སེམས་ཚིག་རྩུབ་པོ། །ཞེ་སྡང་གིས་ནི་མཐར་ཕྱིན་
བྱེད། །ཅེས་གསུངས་པའི་ཕྱིར་དང་། ཀུན་སློང་གཉིས་ཀྱི་ཉེ་བའི་ཀུན་སློང་ལ་མི་དགེ་
བ་བྱུང་བའི་ཕྱིར། ཉོན་མོངས་ཅན་གྱི་ཉེས་བྱས་ཏེ། རང་བཞིན་གྱི་ཁ་ན་མ་ཐོ་བའི་མཚན་
ཉིད། དེ་ལ་དབྱེ་ན། བཅས་འགལ་མ་ཡིན་པའི་རང་བཞིན་གྱི་ཁ་ན་མ་ཐོ་བ་དང་། རང་
བཞིན་བཅས་འགལ་གྱི་ཁ་ན་མ་ཐོ་བ་གཉིས། དང་པོ་དང་བཅས་འགལ་མིན་པའི་ཉེས་
བྱས་དོན་གཅིག །ངོ་བོའི་སྒོ་ནས་དབྱེ་ན། མི་དགེ་བ་དང་ལུང་མ་བསྟན་གཉིས་དང་།
རྟེན་ཁམས་གསུམ་དང་སྡོམ་པ་ཡོད་མེད་ཀྱི་སོ་སྐྱེ་ཐམས་ཅད་ལ་ཡོད། སྟོན་པའི་བཅས་
པ་དང་འགལ་བའི་ཉེས་བྱས་ཀྱང་ཡིན། ཉོན་མོངས་ཅན་གྱི་མི་དགེ་བའི་ཉེས་བྱས་དེ།
རང་བཞིན་གྱི་བཅས་འགལ་གྱི་ཁ་ན་མ་ཐོ་བའི་མཚན་ཉིད། འདི་དང་བཅས་ལྡན་གང་
ཟག་གི་རྒྱུད་ཀྱི་རང་བཞིན་གྱི་ཉེས་བྱས་ཡང་དོན་མི་གཅིག་སྟེ། བཅས་ལྡན་དགེ་སློང་གི་
རྒྱུད་ཀྱི་ཡིད་ཀྱི་མི་དགེ་བ་གསུམ་དང་ཉོན་མོངས་ཡང་རང་བཞིན་གྱི་ཉེས་པར་བཤད་
པའི་ཕྱིར། ། 
བྱས་པ་ལ་ཁོ་ན་རེ། བཅས་ལྡན་དགེ་སློང་གིས་སྲོག་བཅད་པའི་ཕམ་པ་ཆོས་ཅན།
རང་བཞིན་གྱི་བཅས་འགལ་གྱི་ལྟུང་བར་ཐལ། རང་བཞིན་གྱི་ལྟུང་བ་ཡིན་པའི་ཕྱིར།
རྟགས་སླ། འདོད་ན། བཅས་འགལ་གྱི་ལྟུང་བར་ཐལ། འདོད་པའི་ཕྱིར་ན་ཁ་ཅིག་མ་
ཁྱབ་ཟེར། འདོད་ན། དེ་གཉིས་སུ་ཕྱེ་བའི་བཅས་འགལ་གྱི་དེ་འམ་བཅས་རྐྱང་གི་དེ་

ཡིན་པར་ཐལ། འདོད་པའི་ཕྱིར་ན། འདིར་མ་ཁྱབ་སྟེ། ཀྱང་སྒྲའི་ནུས་པ་ཡོད་པའི་ཕྱིར།
དེས་དུ་མ་ཤེས་དགོས་སོ། །  
འོ་ན། སྡིག་ལྟུང་ངོ་བོ་གཅིག་གམ་ཐ་(༡༣༩ན)དད་ཅེ་ན། ཁ་ཅིག་ན་རེ། ངོ་བོ་ཐ་
དད་ཡིན་ཏེ། རྟེན་དང་རྒྱུ་དང་གཉེན་པོ་ཐ་དད་ཡིན་ཟེར་བ་ནི་ལྡོག་པ་ཐ་དད་ལས་ངོ་
བོ་ཐ་དད་མ་ངེས་པར་ཐལ། བུམ་པ་དང་དངོས་པོ་ལ་དེའི་ཕྱིར། དེས་ན་བཅས་ལྡན་
དགེ་སློང་གི་རྒྱུད་ཀྱི་ཕམ་མིན་སྲོག་གཅོད་སྡིག་པ་ཡང་ཡོད་པས་དེའི་རྒྱུད་ཀྱི་སྡིག་ཕམ་
གཉིས་ཙམ་ངོ་བོ་ཡང་མི་གཅིག་ཀྱང་དགེ་སློང་གིས་སྲོག་བཅད་པའི་ཕམ་པར་གྱུར་པའི་
སྡིག་ལྟུང་ངོ་བོ་གཅིག་ལ་ལྡོག་པ་ཐ་དད་ཡིན་ཏེ། ཕམ་པ་བཅས་པ་ལ་ལྟོས། དེའི་སྡིག་
པ་ཙམ་བཅས་པར་མི་ལྟོས། གཉེན་པོས་དག་ལུགས་དང་དག་ཚུལ་མི་གཅིག །སྡིག་
ལྟུང་གི་ལྡོག་དུས་ཀྱང་མི་འདྲ་བའི་ཕྱིར། དང་པོ་གྲུབ་སྟེ། ལས་དང་པོ་པ་སོགས་ལ་ཕམ་
པ་མེད་ཀྱང་སྲོག་བཅད་པའི་སྡིག་པ་ཡོད་པ་མི་འགལ་བའི་ཕྱིར། གཉིས་པ་གྲུབ་སྟེ།
མཚན་གྱུར་པའི་ཚེ་ཐུན་མོང་མ་ཡིན་པའི་ཕམ་པ་དག་ཀྱང་དེའི་སྡིག་པ་མི་དག །སྟོབས་
བཞིས་འདག་ངེས་སྦྱངས་ཚེ་སྡིག་པ་དག་ཀྱང་ལྟུང་བ་དག་པའི་ཐ་སྙད་མི་འཇུག་པའི་
ཕྱིར། གསུམ་པ་གྲུབ་སྟེ། ཕམ་པ་ཚེ་འཕོས་སོགས་ཀྱིས་བྲལ་ཀྱང་སྡིག་པ་དེ་ལྟར་མིན་
པའི་ཕྱིར་ཏེ། རྣམ་ངེས་ལས་ཀྱང་། ལྕགས་ཀྱི་གོང་བུ་ཡང་མེ་དང་འབྲེལ་བ་ལས་ད་ལྟར་
སྐྱེས་པའི་དོན་གཞན་གཅིག་ཉིད་དེ་ལྟར་ཡོད་པ་ཡིན་གྱི། རང་བཞིན་ཐ་དད་པའི་རྫས་
དག་འདྲེས་པའི་རྣམ་པར་མ་ཕྱེད་པ་ནི་མིན་ནོ། །ཞེས་གསུངས་པའི་ཕྱིར།
དེས་ན་བཅས་ལྡན་དགེ་སློང་དེས་གསར་དུ་མིའི་སྲོག་བཅད་པའི་ཕམ་སྡིག་ལྟ་
བུའི་སྡིག་ལྟུང་ངོ་བོ་གཅིག་ཡིན་ཏེ། དེའི་རང་བཞིན་གྱི་ལྟུང་བ་ཡང་སྡིག་པ་དང་ངོ་བོ་
གཅིག །དེའི་བཅས་ལྟུང་མི་དགེ་བ་ཡང་སྡིག་པ་དང་ངོ་བོ་གཅིག་པའི་ཕྱིར། དང་པོ་

གྲུབ་སྟེ། ས་ག་ལྷས། བསད་ན་ངན་འགྲོ་འགྲོ་བ་ཡི། །སྡིག་པ་སྦོམ་པོ་ཐོབ་པར་གྱུར། །
ཞེས་གསུངས་པའི་ཕྱིར། གཉིས་པ་གྲུབ་སྟེ། ལུང་ལས། ལྟུང་བྱེད་ཅེས་བྱ་བ་སྡིག་པ་
ལྟུང་བ་དེ་བྱས་ན་བྱས་མ་ཐག་ཏུ་སེམས་ཅན་དམྱལ་བ་དང་དུད་འགྲོ་དང་ལོག་པར་ལྟུང་
བ་རྣམས་སུ་སྲེག་པར་བྱེད་འཚེད་པར་བྱེད་པའོ། །ཞེས་གསུངས་པའི་ཕྱིར། འདིས་ཀྱང་
ངོ་བོ་གཅིག་ཚུལ་(༡༣༩བ)ལ་དུ་མ་ཤེས་དགོས་པས་རྫས་གཅིག་ལ་གྲུབ་པ་དེ་རྫས་གཅིག་
གིས་ཁྱབ་པར་གཏན་མི་རུང་བར་ཤེས་པར་གྱིས་ཤིག །  
སྡིག་ལྟུང་ཡིན་མིན་ལ་མུ་བཞི་ཡོད་དེ། སྡིག་པ་ཡིན་ལ་ལྟུང་བ་མིན་པ་སྡོམ་བྲལ་
གྱི་སྲོག་གཅོད་ལྟ་བུ་དང་། ལྟུང་བ་ཡིན་ལ་སྡིག་པ་མིན་པ་བཅས་ལྡན་གྱིས་བསམ་བཞིན་
མིན་པས་རྩ་བཅད་པའི་ལྟུང་བ་ལྟ་བུ་དང་། གཉིས་ཀ་ཡིན་པ་ཕམ་པ་བཞི་ལྟ་བུ་དང་།
གཉིས་ཀ་གང་ཡང་མིན་པ་ཉེས་པ་མ་ཡིན་པའི་ཆོས་ལྟ་བུ་ཡིན་པའི་ཕྱིར། དེ་ལ་ཁོ་ན་རེ།
བཅས་ལྡན་དགེ་སློང་གིས་དེ་བཞིན་གཤེགས་པ་ལ་ངན་སེམས་ཀྱི་ཁྲག་ཕྱུང་བའི་ལྟུང་
བ་སྦོམ་པོ་དེ་སྡིག་པར་ཐལ། སྡིག་ལྟུང་ངོ་བོ་གཅིག་ཚུལ་དེའི་ཕྱིར། འདོད་ན་སྟོབས་
བཞི་ཚང་བས་བཤགས་ན་འདག་རུང་བར་ཐལ་ལོ། །ཞེ་ན། འདོད་པ་ཁོ་ན་ཡིན་ནོ། །
ཡང་ཁོ་ན་རེ། བཅས་ལྡན་དགེ་སློང་གིས་ཕྱི་དྲོའི་ཁ་ཟས་ཟོས་པའི་སྡིག་པ་དག་པ་ན་
ལྟུང་བ་དེ་ཡང་དག་པར་ཐལ། དེ་གཉིས་ངོ་བོ་གཅིག་པའི་ཕྱིར། འདོད་ན། དེའི་ལྟུང་བ་
དེ་ཕྱིར་བཅོས་བཤད་ཚོད་བཞིན་མ་བྱས་ཀྱང་དགེ་སློང་དེ་ལས་ཀྱི་ཁ་སྐོང་དུ་འོས་པར་
ཐལ། ལྟུང་བ་དེ་དག་པའི་ཕྱིར་ན་མ་ཁྱབ། སྟོབས་བཞིས་ལས་དེ་དག་ཀྱང་དེའི་རྒྱུད་ལ་
མེད་མི་དགོས་པའི་ཕྱིར་ཏེ། ལས་དང་ལྟུང་བ་དེས་འབྲས་བུ་འབྱིན་པ་དག་པ་ལ་དག་
པར་བཞག་པའི་ཕྱིར། ་ལྟཎ་ཀའི་ཤཊཾ་ཎ་ཨོཾ་འཚོལ་ར་ལོ་བརྒྱ་།ཛིན་རིན་
ཁོ་རང་ལ། ཕྱིར་མི་འོང་བའི་འབྲས་བུ་ཐོབ་པའི་བསླབ་སྦྱིན་དགེ་སློང་དེ་ལས་ཀྱི་

ཁ་སྐོང་དུ་འོས་པར་ཐལ། དེ་ཕམ་པས་དག་པའི་ཕྱིར། དེས་མི་དགེ་བ་དང་འདོད་ཉོན་
སྤངས་པ་གང་ཞིག །ཐུན་མོང་པའི་ཕམ་པ་ཡིན་ན་མི་དགེ་བ་ཡིན་པས་ཁྱབ་པའི་ཕྱིར།
རྟགས་གྲུབ་ཅིང་ཞིབ་ཆ་སྔར་བཞིན་གྱིས། འདིར་སྡིག་ལྟུང་ངོ་བོ་གཅིག་པ་དོན་ནི་གཞི་
གཅིག་གི་སྟེང་དུ་གཞི་མཐུན་འདུ་བ་འམ་རྫས་རིགས་གཅིག་པའི་དབང་དུ་བྱས་ཀྱི་སྤྱིར་
སྡིག་ལྟུང་དོན་གཅིག་དང་ཡིན་ཁྱབ་མཉམ་སོགས་ཀྱི་དོན་མ་ཡིན་པའི་ཕྱིར་རོ། དེས་ན་
དཀའ་གནད་ཀྱིས་མདུད་པ་དཀྲོལ་བས། མཁས་བླུན་བྱེ་བའི་ཐུགས་ལ་སོམ་ཉིའི་
འཆིང་བ་དམ་པོས་བསྡམ་པ་དག་རྣམ་དཔྱོད་དྲི་མ་མེད་པའི་རལ་གྲིས་བཅད་ཡོད་པས།
ཕྱིས་ཀྱི་བློ་ལྡན་མཐའ་དག་ཡིད་རངས་པར་གྱིས། (༡༤༠་ན)  
སྡེ་ལྔ་སོ་སོའི་མཚན་ཉིད་བཤད་པ།
༈ བཞི་པ་སྡེ་ལྔ་སོ་སོའི་མཚན་ཉིད་ནི། སྟོན་པ་སངས་རྒྱས་ཀྱིས་བཅས་པ་ལས་
འདས་པའི་ཉེས་བྱས་དེ། ལྟུང་བའི་མཚན་ཉིད་ཡིན་ཏེ། དེ་ལ་ཁྱིམ་པ་དང་རབ་བྱུང་གི་
གཉིས་ཡོད་པའི་ཕྱིར། སྟོན་པས་བཅས་པ་ལས་འདས་པའི་རབ་བྱུང་གི་ཉེས་བྱས་དེ།
རབ་བྱུང་གི་ལྟུང་བའི་མཚན་ཉིད་ཡིན་ཏེ། རིན་ཆེན་ཕྲེང་བ་ལས། ལྟུང་བའི་མཚན་ཉིད།
སྟོན་པས་བཅས་པ་ལས་འདས་པའི་རབ་བྱུང་གི་ཁ་ན་མ་ཐོ་བའོ། །ཞེས་གསུངས་པའི་
ཕྱིར། བསྙེན་རྫོགས་ཀྱི་སྡོམ་པ་དང་འགལ་བར་ཞུགས་པའི་དངོས་གཞི་ཡོངས་སུ་རྫོགས་
པའི་ལྟུང་བ་ཡང་ཡིན། ལྷག་མའི་ལྟུང་བ་མན་ཆད་ལས་ལྕི་བའི་རིགས་གནས་ཀྱི་རྩ་
ལྟུང་དེ། ཕམ་པའི་མཚན་ཉིད། དབྱེ་ན་ཐུན་མོང་བ་བཞི་དང་ཐུན་མོང་མིན་པ་བཞི་སྟེ་
བརྒྱད་ཡོད། ཡང་ན། དེ་ཡང་ཡིན་རང་ཉིད་དག་བྱེད་ཆད་ལས་ཀྱི་བསླབ་པ་སྦྱིན་པ་ལ་

ལྟོས་པའི་རིགས་གནས་ཀྱི་ལྟུང་བ་དེ། དེའི་མཚན་ཉིད། དགེ་སློང་གི་སྡོམ་པ་དང་འགལ་
བར་ཞུགས་པ་ཞེས་པས། དགེ་ཚུལ་མན་ཆད་ཀྱི་ཕམ་འདྲ་ཕམ་པ་ཡིན་པ་གཅོད་ཅིང་།
འགལ༌བར༌ཞུགས༌པ༌ཞེས༌པས༌སྡོམ་པའི་འགལ་ཟླ་འམ་མི་མཐུན་ཕྱོགས་ཡིན་པར་
སྟོན། དངོས་གཞི་ཞེས་པས་སྦྱོར་སྦོམ་གཉིས་གཅོད། ཡོངས་སུ་རྫོགས་པ་ཞེས་པས་
དངོས་གཞིའི་ཆར་གཏོགས་ཀྱི་སྦོམ་པོ་གཅོད། ལྷག་མས་ལྟུང་བ་གཞན་གཅོད་པའི་
ཕྱིར། དེ་འདྲ་གང་ཞིག་ཅེས་པས། དངོས་གཞི་ཡོངས་སུ་རྫོགས་པའི་ལྟུང་བ་ཡན་ཆད་
སྟོན་པ་བྱས་ལ། འདི་ལྟར། དེ་འདྲ་གང་ཞིག །རང་ཉིད་དག་བྱེད་ལྷག་མའི་མིང་གི་
རིགས་ཀྱི་སྒོ་ནས་ཕྱིར་བཅོས་བྱས་པས་འདག་རུང་གི་རིགས་གནས་ཀྱི་ལྟུང་བ་དེ། ལྷག་
མའི་མཚན་ཉིད། དེ་འདྲ་གང་ཞིག །རང་ཉིད་དག་བྱེད་ལྟུང་བྱེད་ཀྱི་མིང་རིགས་ཀྱི་སྒོ་
ནས་ཕྱིར་བཅོས་བྱས་པ་འདག་རུང་གི་ལྟུང་བ་དེ་ལྟུང་བྱེད་ཀྱི་མཚན་ཉིད། དབྱེ་ན་སྤང་
ལྟུང་སུམ་ཅུ་དང་། འབའ་ཞིག་པ་དགུ་བཅུ་ཡོད། དེ་གང་ཞིག །རང་ཉིད་དག་བྱེད་ཆད་
ལས་སྤང་བྲལ་གྱིས་དག་པའི་རིགས་གནས་ཀྱི་ལྟུང་བྱེད་དེ། སྤང་ལྟུང་གི་མཚན་ཉིད།
དེ་གང་ཞིག །རང་ཉིད་དག་བྱེད་བཤགས་པ་ཁོ་ནས་(༡༣༠་བ)འདག་པའི་ལྟུང་བྱེད། ལྟུང་
བྱེད་འབའ་ཞིག་པའི་མཚན་ཉིད། དེ་གང་ཞིག །ངོ་བོའི་ཆ་ནས་སོར་བཤགས་ཀྱི་མིང་
རིགས་ཀྱི་སྒོ་ནས་ཕྱིར་བཅོས་བྱས་པས་འདག་རུང་གི་ལྟུང་བ་དེ། སོར་བཤགས་ཀྱི་
མཚན་ཉིད། དེ་གང་ཞིག །ཉེས་བྱས་ཀྱི་མིང་རིགས་ཀྱི་སྒོ་ནས་བཤགས་བྱའི་ལྟུང་བ་
འམ། དེ་གང་ཞིག །བསྡམ་བྱ་ཙམ་གྱིས་འདག་རུང་གི་ལྟུང་བ་དེ། ལྔར་ཕྱེ་བའི་ཉེས་
བྱས་ཀྱི་མཚན་ཉིད། ། 
ལྔ་པ་གྲངས་ངེས་ཡོད་དེ། སྟོན་པའི་འདུལ་བའི་བསླབ་འགལ་གྱི་ཉེས་པ་ལ་སྡེ་ལྔར་
ཡོད། དེ་ལས་མང་མི་དགོས་ཤིང་ཉུང་ན་མི་འདུ་བའི་ཕྱིར་དང་། བཅོམ་ལྡན་འདས་ཀྱི་

ཉེས་པ་དེ་དག་བྱེད་ཆད་ལས་ཀྱི་རིམ་པས་ཀྱང་ལྔར་ངེས་པའི་ཕྱིར།  
དྲུག་པ་གོ་རིམ་ཡོད་དེ། ལྕི་རིམ་གྱི་སྔ་ཕྱིར་བཞག་པའི་ཕྱིར།  
བདུན་པ་སྒྲ་བཤད་ཡོད་དེ། མི་མཐུན་ཕྱོགས་ཀྱིས་ཚུལ་ཕམ་པས་ན། ཕས་ཕམ་
དང་ཕམ་པ། ཕྱིར་བཅོས་དགེ་འདུན་ལ་རག་ལས་ཤིང་སྡོམ་པ་གསོ་རུང་གི་ལྷག་མ་ཅུང་
ཟད་ལུས་པས་ན། དགེ་འདུན་ལྷག་མ་དང་། རང་ཉིད་དག་བྱེད་དངོས་པོ་སྤངས་པ་ལ་
ལྟོས་ཤིང་། ངན་སོང་དུ་ལྟུང་བར་བྱེད་པས་ན། སྤང་ལྟུང་དང་། རང་རྒྱུད་ལྡན་གྱི་གང་
ཟག་ངན་འགྲོར་ལྟུང་བར་བྱེད་ཅིང་དངོས་པོ་སྤངས་པར་མི་ལྟོས་པར་བཤགས་པ་འབའ་
ཞིག་གིས་ཆོག་པས། ལྟུང་བྱེད་འབའ་ཞིག་བ་དང་། མཐོལ་བ་དང་བཤགས་པ་གཉིས་
སོ་སོར་བྱེད་དགོས་པས་ན། སོ་སོར་བཤགས་པ་དང་། ཡང་དག་པ་མིན་པའི་ཉེས་པ་
ཙམ་བྱས་པས་ན། ཉེས་བྱས་ཞེས་བཤད་དགོས་པའི་ཕྱིར། 
བརྒྱད་པ་ཅིར་འགྱུར་ཡོད་དེ། ལྟུང་བ་དེ་རྣམས་ལ་རང་རང་གི་དངོས་གཞི་རྫོགས་
པར་སྐྱེད་པའི་ཕྱིར། ། 
དགུ་པ་སྡེ་ལྔ་སྐྱེད་པའི་རྟེན་གྱི་ངོས་འཛིན་ནི། འདིར་བཅས་འགལ་གྱི་ལྟུང་བ་སྐྱེད་
པའི་རྟེན་ལ་དགེ་བསྙེན་དང་བསྙེན་གནས་ཡན་ཆད་ཅིག་དགོས་ཏེ། དགེ་བསྙེན་གྱི་
སྡོམ་པ་མ་བླང་བའི་ཁྱིམ་པས་ཉེས་སྤྱོད་ལ་ཞུགས་ན་བསོད་ནམས་མིན་པ་དང་མི་དགེ་
བ་འབྱུང་ཡང་ལྟུང་བ་མི་འབྱུང་ལ། དགེ་བསྙེན་ལ་ཡང་ལྟུང་བ་སྐྱེད་པ་བསྡུ་བར་བཤད།
བཅས་ལྟུང་ཡང་འབྱུང་བའི་ཕྱིར། དང་པོ་སླ། གཉིས་པ་གྲུབ་(༡༤༡ན)སྟེ། བསྡུ་བ་ལས།
དགེ་བསྙེན་གྱི་ལྟུང་བ་དང་དགེ་བསྙེན་མའི་ལྟུང་བ། ཞེས་གསུངས་པའི་ཕྱིར། གསུམ་
པ་གྲུབ་སྟེ། མཛོད་ལས། བཅས་པའི་ཁ་ན་མ་ཐོ་བ། །མྱོས་འགྱུར་ལས་གཞན་བསྲུང་
ཕྱིར་རོ། །ཞེས་གསུངས་པའི་ཕྱིར། དགེ་ཚུལ་ཡང་ལྟུང་བ་དང་པོ་བཞི་སྐྱེད་པའི་རྟེན་མ་

ཡིན་ཏེ། དགེ་ཚུལ་གྱི་ལྟུང་བ་གང་ཡིན་ལ་ཉེས་བྱས་ཀྱིས་ཁྱབ་པའི་ཕྱིར། དེར་ཐལ།
དེས་རྩ་བ་བཞི་ལས་འདས་ན་ཕམ་འདྲའི་ཉེས་བྱས་སྐྱེད། ཆང་འཐུང་བ་ནས་གསེར་ལེན་
པར་དྲུག་ལས་འདས་ན་བཤགས་བྱའི་ཉེས་བྱས་དང་། ཕྱོགས་མཐུན་ལས་འདས་ན་
བསྡམ་བྱའི་ཉེས་བྱས་སྐྱེད་པའི་ཕྱིར། དང་པོ་གྲུབ་སྟེ། འོད་ལྡན་ལས། མི་གསོད་ལ་
སོགས་བཞི་རྣམས་ཀྱིས། །དགེ་ཚུལ་ལས་ནི་ཉམས་འགྱུར་དང་། །དགེ་སློང་བཞིན་དུ་
དགེ་ཚུལ་ཡང་། །ཕྱི་ནས་སྡོམ་སྐྱེའི་སྐལ་བ་མེད། །ཅེས་གསུངས་པའི་ཕྱིར། གཉིས་པ་
གྲུབ་སྟེ། འོད་ལྡན་ལས། ཆང་འཐུང་ལ་སོགས་དྲུག་པོ་ཡིས། །བཤགས་བྱའི་ཉེས་བྱས།
ཞེས་གསུངས་པའི་ཕྱིར། གསུམ་པ་གྲུབ་སྟེ། འོད་ལྡན་ལས། མཐུན་པ་ཡི། །ཕྱོགས་དང་
མཐུན་ལས་འདས་ན་དེའི། །ཉེས་པ་སྨད་བྱ་ཡིན་པར་བཤད། །ཅེས་གསུངས་པའི་ཕྱིར།
འདིའི་བསླབ་བྱ་རྒྱས་པར་སྤྱིར་བསྟན་དུ་འཆད་པར་འགྱུར་རོ། །  
དེས་ན༌ལྟུང་བ་སྡེ་ལྔ་དང༌པོ་བཞི་རྫོགས་པར་སྐྱེད་པའི་རྟེན་ལ་དགེ་སློང་ཞིག་
དགོས་ཏེ། དེ་ཡང་དགེ་སློང་གི་སྡོམ་པ་བླངས་པ་དང་། སྐྱེས་པ་དང་། ཕུལ་ཉམས་གང་
རུང་མ་བྱས་པ་ཅིག་དགོས་པའི་ཕྱིར་ཏེ། རྩ་བར། ཉམས་པ་དང་མ་ཆགས་པ་གཉིས་
ལྟུང་བ་ལ་སྦྱོར་ན་ཉེས་བྱས་སོ། །ཞེས་གསུངས་པའི་ཕྱིར། བསླབ་ཚིགས་གཅིག་པ་ཞིག་
དགོས་ཏེ། ཚིགས་སྔ་མ་དགེ་ཚུལ་རྟེན་ལ་མིའི་རྫས་རིན་ཐང་ཚང་བ་རྐུ་བའི་སྦྱོར་བ་
བྱས། ཚིགས་ཕྱི་མ་དགེ་སློང་རྟེན་ལ་མཐར་ཐུག་གྲུབ་ན་ལྟུང་བ་ན་སྨད་སྐྱེད་པའི་ཕྱིར།
བསླབ་རྒྱུན་གཅིག་པ་དགོས་ཏེ། དགེ་སློང་གིས་ཁང་པ་ཕྱེད་ཙམ་བརྩིགས་ཟིན་ནས་
ཁྱིམ་པར་འབབས། སླར་ཡང་བསྙེན་པར་རྫོགས་ནས་ཁང་པའི་འཕྲོ་ཟིན་(༡༤༡བ)བར་
བྱས་ན་སྔ་མ་ལ་སྦྱོར་བའི་རྣམ་པའི་ན་སྨད་དང་། ཕྱི་མ་ལ་དངོས་གཞིའི་རྣམ་པའི་ན་
སྨད་སྐྱེད་པའི་ཕྱིར། རྟེན་ལས་དང་པོ་པ་མིན་པ་ཅིག་དགོས་ཏེ། རང་རང་གི་བཅས་

པའི་རྟེན་ཅན་མིན་པ་ལ་ལྟུང་བ་མི་འབྱུང་བའི་ཕྱིར་ཏེ། རྩ་བར། མ་བཅས་པ་ལ་ཡང་
ངོ་། །ཞེས་གསུངས་པའི་ཕྱིར། བསམ་པ་རང་བཞིན་དུ་གནས་པ་ཅིག་དགོས་ཏེ། སྨྱོ་བ་
དང་། སེམས་འཁྲུག་པ་དང་། ཚོར་བ་དྲག་པོས་གཟིར་བ་དེའི་རྟེན་དུ་མི་རུང་བའི་ཕྱིར།
ལྟུང་བ་བདུན་མ་གཏོགས་པ་ལ་ལུས་ཐ་མལ་དུ་གནས་པ་ཡང་དགོས་ཏེ། བདུན་ནི།
སྲོག་གཅོད་བཞི། ཕམ་ལྷག་དང་པོ་གཉིས། མ་བྱིན་ལེན་གྱི་ལྟུང་བ་སྟེ། བདུན་ལ་
ལུས་ཐ་མལ་དུ་གནས་པ་མི་དགོས། དེ་ལས་གཞན་པའི་ལྟུང་བ་རྣམས་ལ་དེ་དགོས་
པའི་ཕྱིར། 
བཅུ་པ་བསྲུང་བའི་ཕན་ཡོན་ཡོད་དེ། བམ་པོ་ལྔ་བཅུ་པ་ལས། ཚུལ་འཆལ་གྱིས་
ཡིད་གདུང་བའི་འགྱོད་པ་མེད་པའི་སྒོ་ནས་ཆོས་ཐོས་པར་འགྱུར་བ་དང་། ཕྱོགས་
ཕྱོགས་སུ་སྙན་གྲགས་ཀྱིས་ཁྱབ་པར་འགྱུར་བ་དང༌། བདེ་བར་གཉིད་ལོག་པར་བྱེད་
པར་འགྱུར་བ་དང་། གཉིད་ལོག་པའི་ཚེ་ན་ལྷ་རྣམས་ཀྱིས་སྲུང་བར་འགྱུར་བ་དང་།
སྡིག་པས་འཇིགས་པ་དང་དངང་པ་མེད་པར་འགྱུར་བ་དང་། དགྲ་བོ་དང་མི་མ་ཡིན་
རྣམས་ཀྱིས་མི་གནོད་ཅིང་ཕན་འདོགས་པར་འགྱུར་བ་དང་། ཆོས་གོས་ལ་སོགས་ཚེགས་
ཆུང་ངུས་ཐོབ་པར་འགྱུར་བ་དང་། སྨོན་ལམ་ཡང་དག་པར་འགྲུབ་པར་འགྱུར་བ་སོགས་
ཀྱི་ཕན་ཡོན་བཤད་པ་དང་། ཉན་ས་ལས་ཀྱང་། ཚུལ་ཁྲིམས་ཡོངས་སུ་དག་པ་ལ་ཕན་
ཡོན་བཅུ་སྟེ། འགྱོད་པ་མེད་པ་སྔོན་དུ་འགྲོ་བའི་རིམ་པས། ཞེས་པ་ནས། སྨོན་ལམ་
ཐམས་ཅད་ཡང་དག་པར་འགྲུབ་པར་འགྱུར་བའོ། །ཞེས་གསུངས་པའི་ཕྱིར།
ཆ་བཅུ་གཅིག་པ་མ་སྲུང་བའི་ཉེས་དམིགས་བཅུ་ཡོད་དེ། གཞུང་དམ་པའི་ལུང་གླེང་
གཞི་ལས། ཚུལ་ཁྲིམས་ཉམས་པ་ཉེས་དམིགས་བཅུ་སྟེ། ཚུལ་ཁྲིམས་ཀྱིས་བདག་སྨད་
པ་དང་། གཞན་ལྷ་དང་སྟོན་པས་སྨད་པ་དང་། ཚངས་པར་མཚུངས་པར་སྤྱོད་པ་མཁས་

པ་རྣམས་ཀྱིས་སྨད་(༡༤༥ན)པ་དང་། ཆོས་ཉིད་ཀྱིས་སྨད་པར་འོས་པ་དང། ཕྱོགས་དང་
ཕྱོགས་མཚམས་སུ་སྡིག་པ་མི་སྙན་པའི་སྒྲ་གྲགས་པར་འགྱུར་བ་དང་། མ་རྟོགས་པའི་
ཆོས་རྣམས་རྟོགས་པར་མི་འགྱུར་བ་དང་། རྟོགས་པའི་ཆོས་རྣམས་ཉམས་པར་འགྱུར་བ་
དང་། སྔོན་ཐོས་པའི་ཆོས་རྣམས་བརྗེད་པར་འགྱུར་བ་དང༌། རྣམ་པར་འགྱོད་བཞིན་དུ་
ཚེའི་དུས་བྱེད་པ་དང་། ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བས་
ཅན་དམྱལ་བར་སྐྱེའོ། །ཞེས་གསུངས་པའི་ཕྱིར།  
 མི་ཚངས་སྤྱོད་ཀྱི་ཕམ་པ་བཤད་པ།
༈ གཉིས༌པ༌་སྡེ་ལྔ་སོ་སོར་བཤད་པ་ལ་ལྔ་ལས། དང་པོ་ཕམ་པའི་སྡེ་ལ་བཞི་ཡོད་
དེ། ལུང་གི་བར་སྡོམ་ལས། མི་ཚངས་སྤྱོད་དང་རྐུ་བ་དང་། །མི་ལ་བསད་པར་མི་བྱ་བ། །
རྫུན་དུ་སྨྲ་དང་བཅས་པ་ཡི། །ཆོས་བཞི་འདིར་ནི་གསུངས་པ་ཡིན། །ཞེས་བྱུང་། འདི་ལ་
ཕམ་པ་བཤད་པ་དང་། །ཞར་བྱུང་སྦོམ་པོ་བཤད་པ་གཉིས། །དང་པོ་ལ་བཞི་ཡོད་པའི་
ཕམ་པ་དང་པོ་འཆད་པར། བཅུག་རེག་ཉམས་སུ་མྱོང་བར་བྱས་ནའོ། །ཟག་བྱེད་དོ། །
དེར་རོ། །མ་ཉམས་པར་རོ། ཁ་འམ་གཤང་བའི་ལམ་དུའོ། །ཞེས་སོགས་བྱུང་། འདི་ལ་
བསླབ་པ་འཆའ་བའི་བསྙད་ཀ་གླེང་གཞི་དང་། བསླབ་པ་འཆའ་བའི་རྒྱུ་དང༌། ལྟུང་བའི་
ངོ་བོ་དང་། དེའི་ཡན་ལག་གི་བརྩི་བ། བསླབ་བྱ་ལྔ་ལས། དང་པོ་ནི་སྡོམ་ནི། བཅས་
དུས་བཅུ་གསུམ་བཟང་སྦྱིན་མི་ཚངས་སྤྱོད། །རྗེས་བཅས་དགོན་པས་སྤྲ་མོར་རྒྱབ་མཉེར་
ཁར། །འཕྱངས་པས་རྒྱབ་མར་མཛེས་དགས་ཕྱི་ནང་གཉིས། །རྣམ་འབྱེད་ལས་བཤད་
གཉིད་ལོག་སྤྱད་རུང་ལའང་། །སྒྲེང་བཞིན་རྒྱབ་མདུན་སྦུག་སྤེལ་སྡིག་ཅན་གྱིས། །རྨ་སྒོ་

གསུམ་བྱས་དེ་དག་མིན་སྙམ་སོགས། །སྒྲུབ་པ་གཉིད་དང་ཆགས་བྲལ་མི་འདོད་སོགས། །
གནང་བ་བུད་མེད་སྟེང་འགྱེལ་སྐྲག་འཁྱུད་གཉིས། །ཕོ་མཚན་ཁྱི་དང་ཉའི་ཁར་ཆུད་
སོགས་ཀྱང་། །ཞེས་པ་ལྟར་གླེང་གཞི་ལ་དུ་མ་ཡོད་དེ། བཅས་པའི་གླེང་གཞི་གཅིག་
དང་། རྗེས་བཅས་ཡི་དགུ་སོགས་དང་། སྒྲུབ་པའི་ལྔ་སོགས་དང་། གནང་བའི་བཅུ་
སོགས་ཡོད་(༡༤༢བ)པའི་ཕྱིར། དང་པོ་གྲུབ་སྟེ། བཅས་པའི་གླེང་གཞི་ལོ་བཅུ་གཉིས་
བར་དུ་བསྟན་པར་ཉེས་པའི་ཆུ་བུར་མེད་ཀྱང་བཅུ་གསུམ་བར་ཡུལ་ཀ་ལན་ཏ་ཀར་གང་
ཟག་བཟང་སྦྱིན་གྱིས་ཉོན་མོངས་པ་བུའི་ཆེད་དུ་མི་ཚངས་པར་སྤྱད་པ་ལ་བརྟེན་ནས་
བཅས། ཉེས་དམིགས་བཅོ་ལྔ་དང་ཕན་ཡོན་བཅུ་གཟིགས་ནས་བཅས་པ་དང་པོ་མཛད་
པའི་ཕྱིར། གཉིས་པ་གྲུབ་སྟེ། རྗེས་བཅས་ཀྱི་གླེང་གཞི་དང་པོ། དེ་རྗེས་རྒྱལ་པོའི་ཁབ་
ཏུ་དགོན་པ་བས་ཉོན་མོངས་པ་ཆགས་པ་དང་དུད་འགྲོ་ལ་མ་བཀག་སྙམ་དུ། གཏི་མུག་
པས་སྤྲ་མོ་ལ་སྤྱད་པས་རྗེས་བཅས་དང་པོ་མཛད། གཉིས་པ་མཉན་ཡོད་དུ་རྒྱབ་གཉེན་
གྱིས་ཉོན་མོངས་པ་ཆགས་པ་དང་གཏི་མུག་པས་རང་ལ་མ་བཀག་སྙམ་ནས་རང་གི་
ཁར་བྱས་པ་དང་། གསུམ་པ་གཉན་ཡོད་དུ་འཕྱང་བས་རང་གི་རྒྱབ་ཀྱི་ལམ་དུ་བཅུག་
པར་བྱས་པ་དང་། བཞི་པ་མཛེས་དགའ་བཟང་མོས་བསླུས་ནས་རྨ་རྒྱབ་མདུན་རེས་
ཕམ་པ་མི་འོང་སྙམ་ནས་སྤྱད་པ་རྣམས་ཕམ་པ་བཅས་པ་བཞི་རྣམ་འབྱེད་དང་། འདུལ་
བྱེད་ལས་བུད་མེད་གཉིད་ལོག་པར་སྤྱད་པ་ཐེ་ཚོམ་ནས་ཞུས་པས་དབང་པོས་དབང་
པོར་སྤྲད་སོགས་རུང་ན་ཕམ་པར་བཤད་པ་དང་། ཡང་དགེ་སློང་གིས་ཕོ་མཚན་སྒྲེང་
བཞིན་དུ་སྤྱད་པ་དང་། ཡང་ཁ་ཅིག །རྒྱབ་མདུན་གྱི་བུ་གར་སྤེལ་མར་སྤྱད་པ་དང།
དགེ་སློང་སྡིག་ཅན་གྱིས་བུད་མེད་ཀྱི་རྨའི་སྒོ་ཀུན་ཏུ་སྤྱད་ན་ལྟུང་བ་མེད་སྙམ་ནས་སྤྱད་
པ་རྣམས་ལ་མི་ཚངས་སྤྱོད་ཀྱི་ཕམ་པའི་རྗེས་བཅས་མཛད་པའི་ཕྱིར། གསུམ་པ་གྲུབ་སྟེ།

དགེ་སློང་གཉིད་ལོག་པར་བུད་མེད་ཀྱིས་བརྩལ་བ་དང་ཆགས་བྲལ་གྱི་དབང་པོ་ལས་
སུ་རུང་བར་བུད་མེད་ཀྱིས་བརྩལ་བ་སོགས་ལ་ཉེས་པ་མེད་པར་སྒོ་གཅོད་པ་སོགས་ཀྱི་
བཅས་པ་མཛད་པའི་ཕྱིར། བཞི་པ་གྲུབ་སྟེ། དགེ་སློང་བ་གླང་གིས་བརྡུང་བས་བུད་མེད་
སྟེང་དུ་འགྱེལ་བ་དང་། དགེ་སློང་ཞིག་ཁྲོན་པར་ལྟུང་བར་བུད་མེད་ཀྱིས་མགུལ་ནས་
འཁྱུད་པ་སོགས་ལ་ཉེས་མེད་དུ་གནང་བའི་ཕྱིར། འདིས་གླེང་གཞི་གཞན་ལ་སྦྱར་ཤེས་
པར་བྱའོ། །(༡༤༣ན)  
གཉིས་པ་འཆའ་བའི་རྒྱུ་ལ་གསུམ་ཡོད་དེ། དགག་པའི་བསླབ་པ་འཆའ་བའི་རྒྱུ་
དང་། སྒྲུབ་པའི་བསླབ་པ་འཆའ་བའི་རྒྱུ་དང་། གནང་བའི་བསླབ་པ་འཆའ་བའི་རྒྱུ་དང་
གསུམ་ཡོད་པའི་ཕྱིར། དང་པོ་གྲུབ་སྟེ། ཉེས་པ་བཅོ་ལྔའི་སྒོ་ནས་ལྟུང་བར་བཤད་པ་
ཡིན་པའི་ཕྱིར་ཏེ། འདུལ་བ་བསྡུ་བར། ཉེས་པ་རྣམ་པ་བཅོ་ལྔ་ཡི། །ལྟུང་བ་ཐམས་ཅད་
རྣམ་པར་བཞག །དངས་ལྕི་ཀུན་དཀྲིས་དྲག་པོ་དང་། །འབྲལ་དང་ཆགས་མི་ཤེས་པ་
དང་། །གནས་སྐབས་དགེ་ན་བྱེད་པ་དང་། །མ་དད་དད་པ་གཞན་འགྱུར་དང་། །བྱ་བ་
མང་པོའི་ཉེས་པ་དང་། །ལྷག་པར་ཆགས་དང་གཞན་ལ་ཡང༌། །མཐོ་འཚམས་གནད་པ་
ཀུན་སློང་དང་། །བདེ་འགྲོ་དགེ་སློང་ཚུལ་བགེགས་དང་། །སྤངས་དང་གནས་དང་བསྙེན་
བཀུར་དང་། །དེ་ལས་བཟློག་པ་རིག་པ་དང་། །གསང་ལ་སོགས་དང་འཆབ་པ་དང་། །
བསྟེན་དང་བསྟེན་བྱ་མིན་པའོ། །ཞེས་གསུངས་པའི་ཕྱིར། ཁྱབ་སྟེ། ཉེས་པ་བཅོ་ལྔ་པོ་
དེ། ངན་འགྲོར་འགྲོ་བ་དང་བདེ་འགྲོའི་དང་ཆོས་ཀྱི་རྙེད་པའི་དང་སྲོག་གི་དང་དགེ་སྦྱོང་
ཚུལ་གྱི་བར་ཆད་དེ་ཉེས་པ་ལྔར་འདུ་བའི་ཕྱིར་ཏེ། འདུལ་བ་བསྡུ་བ་ལས། ངན་འགྲོ་
འགྲོ་བར་འགྱུར་བ་དང་། །བདེ་འགྲོ་ཆོས་ཀྱི་རྙེད་པ་དང་། །སྲོག་དང་དགེ་སྦྱོང་ཚུལ་གྱི་
ནི། །བར་དུ་གཅོད་པ་གང་ཡིན་པ། །དེ་ནི་སངས་རྒྱས་འགོག་པར་མཛད། །གནང་བ་དེ་

ལས་བཟློག་པ་ཡིན། །ཞེས་གསུངས་པའི་ཕྱིར། རྟགས་གཉིས་པ་སྒྲུབ་པའི་བསླབ་པ་
འཆའ་བའི་རྒྱུ་ཡོད་དེ། ངན་འགྲོ་དང་བར་ཆད་བཞི་ལས་བཟློག་པ་བདེ་འགྲོར་སྐྱེ་བ་
དང་བདེ་འགྲོ་བར་ཆད་ཀྱི་གཉེན་པོ་དང་། ཆོས་ཀྱི་རྙེད་པའི་བར་ཆད་ཀྱི་གཉེན་པོ་དང་།
སྲོག་གི་བར་ཆད་ཀྱི་གཉེན་པོ་དང༌། དགེ་སྦྱོང་ཚུལ་གྱི་བར་ཆད་ཀྱི་གཉེན་པོ་ལྔའི་དབང་
གིས་ཡིན་པའི་ཕྱིར་ཏེ། འདུལ་བ་བསྡུ་བ་དྲངས་མ་ཐག་པ་ལས། གནང་བ་དེ་ལས་ཟློག་
པ་ཡིན། །ཞེས་པའི་གནང་བ་ནི་འདིར་སྒྲུབ་པ་ལ་འཇོག་པའི་ཕྱིར། རྟགས་གསུམ་པ་
གནང་བའི་བསླབ་པ་འཆའ་བའི་རྒྱུ་ཡོད་དེ། བྱས་(༡༤༣བ)ཀྱང་ཉེས་པ་མེད་མ་བྱས་ཀྱང་
ཉེས་པ་མེད་པ་དེ་ཡིན་པའི་ཕྱིར།
 
དེ་ལ་ཡང་རིགས་ཀྱིས་ཕྱེ་ན་བྱས་མ་བྱས་ལ་ཁྱད་པར་གྱི་དགག་དགོས་མེད་པ་
རྡོའི་སྣོད་དུ་ཟན་ཟ་བ་ལྟ་བུ་དང་། དགག་དགོས་ཡོད་ཀྱང་སྒྲུབ་མི་ནུས་པའི་གནང་བ་
ནད་པས་ཆོས་མ་ཉན་ཀྱང་ཉེས་མེད་ལྟ་བུ་དང་། དགོས་པ་ཡོད་ཅིང་སྒྲུབ་ནུས་ཀྱང་དེ་ལ་
འཇུག་པ་ནད་པ་ལ་ཕྱི་དྲོའི་ཁ་ཟས་གནང་བ་ལྟ་བུ་དང། བྱས་མ་བྱས་མཉམ་པ་གསོ་སྦྱོང་
ཡོད་པའི་གནས་ནས། ཡོད་པའི་གནས་གཞན་དུ་ཕྱིན་པ་ལྟ་བུ་བཞིར་འདུ་བའི་ཕྱིར།
དེས་ན་དགག་པའི་བསླབ་པ་འཆའ་བའི་ཚད་ཉེས་པ་དང་དེའི་རྟེན་ཡིན་པ་དང་སྤྱད་པ་
དང་སྐྱ་བོས་སྨད་པ་དང་མ་དད་པ་སོགས་ཀྱི་ཁྱད་པར་ལྔ་དགོས་ཏེ། ཉེས་པ་འབྱུང་བའི་
གནས་དེ་དག་རྟེན་དགེ་སློང་སོགས་ཀྱིས་ཉེས་པ་ཡོངས་སུ་རྫོགས་པར་སྤྱད་ནས། སྐྱེ་བོ་
མང་པོས་ཤེས་ནས་མ་དད་པ་དང་། འཕྱ་སྨོད་ལ་སོགས་པའི་ཉེས་དམིགས་མཐོང་ནས་
བཅའ་བར་མཛད་པ་ཡིན་པའི་ཕྱིར་ཏེ། ཉེས་པ་མེད་ན་མི་དགག །རྟེན་མིན་ན་དེ་མི་
འཆལ། ཕལ་ཆེར་རང་གིས་བྱས་དང་བྱེད་བཅུག་གང་རུང་མིན་ནའང་མི་འཆའ། དེ་
གསུམ་ཚང་ཡང་འཇིག་རྟེན་པས་མི་སྨོད་ན་ཡང་མི་འཆའ་བའི་ཕྱིར་ཏེ། དང་པོ་གྲུབ་སྟེ།

ལུང་ལས། བྱུང་བ་འདི་དང་། ཞེས་གསུངས་པའི་བྱུང་བ་ནི་ཉེས་པ་ཡིན་པའི་ཕྱིར། གཉིས་
པ་གྲུབ་སྟེ། ཤིང་ཐུན་གྱིས་རིན་པོ་ཆེ་ལ་རེག་པ་ལ་ཉེས་པ་བྱུང་ཡང་། དུལ་བ་ལྷས།
བསླབ་པའི་གཞི་འཆའ་བར་ནི་མི་མཛད་དོ། །དགེ་སློང་རྣམས་ཀྱིས་མ་རེག་པའི་ཕྱིར་
རོ། །སྒྲ་གཅན་འཛིན་གྱིས་ཤེས་བཞིན་གྱི་རྫུན་བྱས་པ་ལ་བསླབ་པའི་གཞི་འཆའ་བར་
ནི་མི་མཛད་དོ་ཞེས་བྱ་བ་ནི་སྒྲ་གཅན་འཛིན་བསྙེན་པར་མ་རྫོགས་པའི་ཕྱིར་རོ། །ཞེས་
གསུངས་པའི་ཕྱིར། གསུམ་པ་གྲུབ་སྟེ། ལུང་ལས། གཞིར་གཏོགས་ཀྱི་ལྟུང་བྱེད་དུ་
འཆར་ཀས་འཕོང་གི་ཡོ་བྱད་བླངས་ནས་འཕང་བྱས་རོལ་མོའི་ཡོ་(༡༤༤ན)བྱད་བླངས་
ནས་རོལ་མོ་བྱས་ཀྱང་བསླབ་པའི་གཞི་འཆའ་བར་མི་མཛད་དོ། །ཞེས་བྱ་བ་ནི་རིན་པོ་
ཆེ་ལ་མ་རེག་པའི་ཕྱིར་རོ། །ཞེས་དང་། ས་བོན་དང་སྐྱེ་བ་འཇིག་པའི་སྐབས་སུ་ཤིང་
མཁན་རྒན་ཞུགས་ཀྱིས་ཤིང་ལྗོན་པ་གཅོད་དུ་བཅུག་པ་ལ་བཅའ་བ་མ་མཛད་དེ། རང་
གིས་མ་བཅད་པའི་ཕྱིར་རོ། །ཞེས་གསུངས་པ་ལྟ་བུས་ཤེས་པའི་ཕྱིར། བཞི་པ་གྲུབ་སྟེ།
ཉེར་དགས་བྱིས་པའི་རྒྱན་བླངས་ཀྱང་བསླབ་པའི་གཞི་འཆའ་བར་མི་མཛད་དོ། །ཞེས་
བྱ་བ་ནི་རིན་པོ་ཆེ་ལ་སོགས་པ་ལ་རེག་པ་དང་འཇིག་རྟེན་པས་སྨད་པར་མ་གྱུར་བའི་
ཕྱིར་རོ། །ཞེས་དང་། དྲུག་སྡེས་དགོན་པར་མེ་སྦར་བ་ལ་བསླབ་པའི་གཞི་འཆའ་བར་མི་
མཛད་དོ་ཞེས་བྱ་བ་ནི། མེ་ལ་རེག་པའི་སྐབས་འཇིག་རྟེན་ན་སྨད་པར་གྱུར་བ་མེད་པའི་
ཕྱིར་རོ། །ཞེས་དང་དྲུག་སྡེས་འཕྲལ་ལ་མཐོང་བའི་སར་མགྲོན་དུ་བོས་པ་གཉིས་པ་
ཟོས་པ་ལ་བསླབ་པའི་གཞི་འཆའ་བར་མི་མཛད་དོ། །ཞེས་བྱ་བ་ནི་འཇིག་རྟེན་དག་ཁ་
ཟེར་བར་མ་གྱུར་པས་ཚུལ་དང་མི་མཐུན་པ་མ་སྐྱེས་པར་དགོངས་པའི་ཕྱིར་རོ། །ཞེས་
སོགས་མང་དུ་གསུངས་པའི་ཕྱིར། འདི་ལྟར་མ་གོ་བར་ལབ་ལོབ་མང་བས་དཔྱོད་ལྡན་
 
མི་མགུའོ། །

བསླབ་པ་བཅས་པའི་ཕན་ཡོན་བཅུ་ཡོད་དེ། བམ་པོ་ལྔ་བཅུ་པ་ལས། ཕན་ཡོན་
བཅུ་ནི་འདི་ལྟ་སྟེ། དགེ་འདུ་བསྡུ་བའི་ཕྱིར་དང་། དགེ་འདུན་ལེགས་པར་བྱ་བའི་ཕྱིར་
དང་། དགེ་འདུན་བདེ་བར་གནས་པར་བྱ་བའི་ཕྱིར་དང་། གནོང་མི་བཀུར་བའི་གང་
ཟག་རྣམས་ཚར་བཅད་པའི་ཕྱིར་དང་། ངོ་ཚ་ཤེས་པ་རྣམས་བདེ་བར་གནས་པར་བྱ་
བའི་ཕྱིར་དང་། མངོན་པར་མ་དད་པ་རྣམས་མངོན་པར་དད་པར་བྱ་བའི་ཕྱིར་དང་། མངོན་
པར་དད་པ་རྣམས་ཕྱིར་ཞིང་འབྱུང་བར་བྱ་བའི་ཕྱིར་དང། ཚེ་འདིའི་ཟག་པ་རྣམས་
བསྡམས་པར་བྱ་བའི་ཕྱིར་དང་། ཚེ་རབས་ཕྱི་མའི་ཟག་པ་རྣམས་བཟློག་པའི་ཕྱིར་དང་།
ངའི་ཚངས་པར་སྤྱོད་པ་སྐྱེ་བོ་མང་པོ་ལ་ཕན་པ་ཡངས་པར་བྱུང་(༡༤༤བ)བ་ལྷ་དང་མིའི་
བར་དག་ལ་ཡང་དག་པར་རབ་ཏུ་བསྟན་པ་ཡུན་རིང་དུ་གནས་པར་འགྱུར་བའོ། །ཞེས་
གསུངས་པའི་ཕྱིར། འདི་བཅུའི་དོན་བམ་ལྔ་ལྟར་བཤད་ན། དང་པོའི་དོན་ཡོད་དེ།
རིགས་བཞི་དད་ནས་རབ་བྱུང་བསྡུ་བའི་ཕྱིར། གཉིས་པ་ཡོད་དེ། འདོད་པ་སྤངས་ནས་
ཆོས་སྟོན་པའི་ཕྱིར། གསུམ་པ་ཡོད་དེ། ངལ་དུབ་ཀྱི་མཐའ་སྤོང་བའི་ཕྱིར། བཞི་པ་ཡོད་
དེ། ཆོས་དང་མི་མཐུན་པའི་གང་ཟག་ལ་ནན་ཏུར་བྱེད་པའི་ཕྱིར། ལྔ་པ་ཡོད་དེ། ཕྱིར་
བཅོས་པ་དང་འབྱེད་མེད་སྒྲུབ་པའི་ཕྱིར་རོ། །དྲུག་པ་ཡོད་དེ། ཡོ་བྱད་རྐྱེན་དུ་བབས་པ་
ཡོད་པའི་ཕྱིར། བདུན་པ་ཡོད་དེ། མ་ཞུགས་པ་གཞུག་པ་དང་ཞུགས་ཟིན་སྨིན་པར་བྱེད་
པའི་ཕྱིར་རོ། །བརྒྱད་པ་ཡོད་དེ། ཀུན་དཀྲིས་མངོན་གྱུར་སེལ་བའི་ཕྱིར། དགུ་པ་ཡོད་
དེ། བག་ལ་ཉལ་སྤོང་བའི་ཕྱིར། བཅུ་པ་ཡོད་དེ། བསྟན་པ་རྒྱུན་མི་འཆད་པས་ཐོབ་པ་
རྣམས་བདེ་བ་དང་མ་ཐོབ་པ་རྣམས་བདེ་བླག་ཏུ་འཇུག་པའི་ཕྱིར། ། ང་
རྩ་བའི་གསུམ་པ་ངོ་བོ་ཡོད་དེ། བཅས་ལྡན་དགེ་སློང་གི་རྟེན་ལ་རང་གི་ནོར་བུ་མ་
ཉམས་པར་རྨའི་སྒོ་གསུམ་གང་རུང་དུ་བཅུག་པའི་བདེ་བ་རྫོགས་པར་མྱོང་ཞིང་བདག

གིར་བྱས་པ་དེ་མི་ཚངས་སྤྱོད་ཀྱི་ཕམ་པའི་མཚན་ཉིད་དམ་ངོ་བོ་ཡིན་པའི་ཕྱིར། ལ།ཉིས་
དེའི་བཅས་ལྡན་དགོས་ཏེ། བཟང་སྦྱིན་གྱིས་མི་ཚངས་སྤྱད་ཀྱང་ཕམ་པ་མ་བྱུང་
བར་ལུང་ལས་གསུངས་པའི་ཕྱིར། ལུས་ཕྱེད་དུ་ལོངས་པ་དགོས་ཏེ། མགོ་བཅད་པའི་
ཁར་བཅུག་པས་བདེ་བ་མྱོང་ཡང་མ་རྫོགས་པས་དངོས་གཞི་མི་སྐྱེད་པའི་ཕྱིར། ལམ་
གསུམ་གྱི་བཤང་ལམ་གྱི་སྦུབས་ཀྱི་ཁ་ཤུན་ཕན་ཆད། ཁའི་སོ་ཕན་ཆད། ཟག་བྱེད་ཀྱི་
པགས་རིམ་དང་པོ་ཕན་ཆད་འདས་པ་དང་ནོར་བུ་མ་ཉམས་པ་ཅིག་དགོས་ཏེ། དེ་བཞི་
གང་རུང་མ་ཚང་ན་ཕམ་པ་མ་སྐྱེད་པའི་ཕྱིར། ས་ག་ལྷས། ཁ་ཤུན་སོགས་དང་ལྤགས་པ་
ལས། །ནོར་བུ་འདས་ན་ཕས་ཕམ་སྟེ། །ཕྱི་རོལ་ཆར་ནི་ཅི་རིགས་པར། །སྦོམ་པོའམ་
དགེ་འདུན་ལྷག་མའོ། །ཞེས་དང་། རྩ་བར། ཉམས་པ་དག་ནི་སྦོམ་པོའོ། །ཞེས་གསུངས་
པའི་ཕྱིར་དང་(༡༤༤ན)ཆེ་ཆུང་སྤྲད་མི་བཟོད་པ་ལ་བདེ་བ་རྫོགས་པར་མི་སྐྱེ་བའི་དངོས་
གཞི་མི་འབྱུང་བར་གསུངས་པའི་ཕྱིར། ཡིད་ཤེས་ཀྱིས་བདག་གིར་བྱས་པ་དགོས་ཏེ།
བཟང་མོ་ལ་མ་སྐྱེས་དགྲས་སྤྱད་ཀྱང་བདག་གིར་མ་བྱས་པས་ཕམ་པ་མ་བྱུང་བ་དང།
ཆགས་བྲལ་ལ་བུད་མེད་ཀྱིས་བརྩལ་ཀྱང་བདག་གིར་མ་བྱས་པས་ཕམ་པ་མ་བྱུང་བར་
བཤད་པའི་ཕྱིར། འདུ་ཤེས་འཁྲུལ་མ་འཁྲུལ་འདྲ་སྟེ། འདི་ལ་འདུ་ཤེས་ལས་དངོས་པོ་
གཙོ་ཆེ་བའི་ཕྱིར། ཡུལ་མི་མ་ཡིན་པའི་འགྲོ་བ་དང་། དུད་འགྲོ་སོགས་ཀྱི་རྨ་གསུམ་གང་
རུང་ལ་བཅས་ལྡན་དགེ་སློང་གིས་བརྩལ་བས་བདེ་བ་རྫོགས་པར་མྱོང་ལ། བདག་གིར་
བྱས་ན་ཕམ་པ་ལས་ན་སྨད་པ་མེད་དེ། དེ་ལ་ཕམ་པ་འབྱུང་བའི་ཕྱིར་ཏེ། རྩ་བར། མི་
མ་ཡིན་པའི་འགྲོ་བ་ཉིད་དང་སྐྱེས་པ་ཉིད་དང་། མ་ནིང་ཉིད་དང་། རོ་ཉིད་དང་། སྟེན་
པར་བྱེད་པ་དང་བསྟན་པར་བྱ་བ་གཡོག་མ་ཅན་ཉིད་དག་ལ་ནི་ན་སྨད་པ་མེད་དོ། །
ཞེས་གསུངས་པའི་ཕྱིར།  

ལྟ་བུ་ཡིན་པའི་ཕྱིར་ཏེ། བམ་པོ་ལྔ་བཅུ་པ་ལས། བཅུག་རེག་ཉམས་སུ་མྱོང་སྟེ་དེ་མེད་
ན་སྔ་མ་གསུམ་ཡོད་ཀྱང་ཉེས་པ་སྦོམ་པོར་འགྱུར་རོ། །ཞེས་དང་། གླེང་འབུམ་ཆེན་མོ་
ལས། རེག་པ་བདག་གིར་མ་བྱས་སམ། བདག་པོ་ནས་འདོད་པ་ལས་འདོད་ཆགས་དང་
བྲལ་བས་རེག་པ་བདག་གིར་ག་ལ་བགྱིད། དེ་ལ་ལྟུང་བ་མེད་ཀྱི། ཞེས་གསུངས་པའི་
ཕྱིར། ལྟུང་མེད་ཡོད་དེ། སྔར་གླེང་གཞི་ལྟར་བརྡོས་པ་བུད་མེད་ཀྱི་སྟེང་དུ་འགྱེལ་བ་
དང་རེག་པ་སོགས་ལྟུང་མེད་ཡིན་པའི་ཕྱིར། 
ལྔ་པ་བསླབ་བྱ་ཡོད་དེ། མི་ཚངས་སྤྱོད་ཀྱི་ཉེས་དམིགས་བསམ་ནས་ཡུལ་དུས་
གནས་སྐབས་ཐམས་ཅད་དུ་ཉེས་བྱས་ཚུན་ཆད་སྤངས་པར་བསླབ་པ་དེ་ཡིན་པའི་ཕྱིར་
ཏེ། བམ་ལྔ་ལས། བསླབ་པར་བྱ་བ་ནི་ཡུལ་ཐམས་ཅད་ལ་གནས་སྐབས་ཐམས་ཅད་དུ་
མི་ཚངས་པར་སྤྱོད་པའི་སྦྱོར་བའི་སྦྱོར་བ་ཉེས་བྱས་དང་། སྦྱོར་བ་སྦོམ་པོ་དང་། དངོས་
གཞིར་འགྱུར་བ་རྣམ་པ་ཐམས་ཅད་དུ་བསྟེན་པ་མི་བྱ་བར་བསླབ་པར་བྱའོ། །(༡༤༦ན)
ཞེས་གསུངས་པའི་ཕྱིར། 
མ་བྱིན་ལེན་གྱི་ཕམ་པ་བཤད་པ། ། 
༈ གཉིས་པ་མ་བྱིན་ལེན་གྱི་ཕམ་པ་འཆད་པར། རྐུ་འམ་རྐུར་བཅུག་པ་དག་གིས་
སོ། །མངགས་པས་ཀྱང་ངོ་། །མ་བྱིན་པའོ། །མ་ཤ་ཀ་ལྔ་ལ་སོགས་པའོ། །རྐུ་སེམས་
ཀྱིས་སོ། །མིའི་རྒྱུད་ཀྱིས་ཡོངས་སུ་བཟུང་བའོ། །དེར་འདུ་ཤེས་པས་སོ། །སོགས་བྱུང་།
འདི་ལ་གླེང་གཞི་དང་། བསླབ་པ་འཆའ་བའི་རྒྱུ་ཉེས་དམིགས་དང་། ལྟུང་བའི་རྣམ་
བཞག་དང་། ཡན་ལག་གི་སེལ་བ་དང་། བསླབ་བྱ་ལྔ་ལས། དང་པོ་ནི། བཅས་པའི་

གླེང་གཞི་དགེ་སློང་ནོར་ཅན་དང་། །སྒྲུབ་གླེང་ཚོང་པས་དགེ་སློང་ཤོ་གམ་བཟླས། །ཚོང་
པའི་ཤོ་གམ་དགེ་སློང་གི་བཟླས་དང་། །ཚོང་པས་དགེ་སློང་སྣོད་བསྡུས་ཤོ་གམ་སོགས། །
དང་པོ་གླེང་གཞི་ཡོད་དེ། བཅས་པའི་གླེང་གཞི་བཟང་སྦྱིན་གྱི་རྗེས་སུ། ཡུལ་རྒྱལ་
པོའི་ཁབ་ཏུ་དགེ་སློང་ནོར་ཅན་གྱིས་དགོན་པའི་སྤྱིལ་བུའི་ཆེད་དུ་རྒྱལ་པོའི་ཤིང་ཆེན་པོ་
བཅད་པས། རྒྱལ་པོ་ཁྲོས་ནས་གཞན་ཡིན་ན་གསོད་པ་ཙམ་དུ་བསྡིག་པ་ལ་བརྟེན་ནས་
མ་བྱིན་ལེན་གྱི་ཕམ་པ་སྤོང་བའི་བཅས་པ་མཛད། དགེ་སློང་མང་པོས་ཤོ་གམ་གཞལ་
དགོས་པ་ཚོང་པར་བརྟེན་ནས་ཤོ་གམ་ལས་འདས་པ་ཕམ་པ་བྱུང་ངམ་ཞུས་པས་ཉེས་
མེད་ཀྱི་རྗེས་བཅས་དང་། ཚོང་བའི་ཤོ་གམ་དགེ་སློང་གིས་བཟླས་པ་འདི་དེ་ལྟར་བཅས་
པ་སོགས་ཡིན་པའི་ཕྱིར།  
༈༙ གཉིས་པ་བསླབ་པ་འཆའ་བའི་རྒྱུ་བཅོ་ལྔ་དང་ཕན་ཡོན་སྔར་དང་འདྲ་ལ་ཐུན་མོང་
མ་ཡིན་པའི་རྒྱུ་མཚན་ཡང་ཡོད་དེ། མཐོང་ཆོས་ཀྱི་ཉེས་དམིགས་དང་། མ་མཐོང་བའི་
ཉེས་དམིགས་རྣམ་སྨིན་ཆེ་འབྲིང་ཆུང་གསུམ་གྱིས་དམྱལ་བ་ཡི་དྭགས་དུད་འགྲོ་དང་།
བསྲུང་བའི་རྣམ་སྨིན་ཆེ་འབྲིང་ཆུང་གསུམ་གྱིས་ཁམས་གོང་དང་འདོད་ལྷ་དང་མིར་སྐྱེ་
བ་དང་། ཊིཀ་ཆེན་རིན་ཆེན་ཕྲེང་བ་ལས། རྒྱུ་མཐུན་ལ་མྱོང་བ་རྒྱུ་མཐུན་ལོངས་སྤྱོད་ཆུང་
བར་འགྱུར་བ་དང་། བྱེད་པ་རྒྱུ་མཐུན་རྐུ་བར་འགྱུར་བ་དང་། ཞེས་(༡༤༦བ)གསུངས་
པའི་ཕྱིར། 
གསུམ་པ་ལ་མཚན་ཉིད། ཡན་ལག་གི་བརྩི་བ་དང་། རིན་ཐང་གི་ཚད་གསུམ་
ལས། དང་པོ་ཡོད་དེ། བཅས་ལྡན་དགེ་སློང་གིས་ཕ་རོལ་གིས་བདག་ཏུ་བཟུང་བའི་
རྫས་ཚད་དུ་ལོངས་པ་ལ་དེར་འདུ་ཤེས་པས་རང་ངམ་གཞན་ལ་ལེན་བཅུག་པས་བླངས་
པའི་ཐོབ་བློ་སྐྱེས་པའི་ལྟུང་བ་དང་། མ་བྱིན་ལེན་གྱི་ཕམ་པའི་ངོ་བོ་ཡིན་པའི་ཕྱིར།

ལས་དང་པོ་པ་མ་ཡིན་པའི་དེའི་བཅས་ལྡན་དགོས་ཏེ། དགེ་སློང་ནོར་ཅན་གྱིས་ཤིང་མ་
བྱིན་པར་བླངས་ཀྱང་དེ་ལ་ཕམ་པ་མ་བྱུང་བར་གསུངས་པའི་ཕྱིར། རྫས་བདག་རང་
ལས་ཕ་རོལ་པོ་འམ་གཞན་པའི་ནོར་ཐ་དད་པ་ཅིག་དགོས་ཏེ། རང་གི་རྫས་བརྐུས་ན་
ལྟུང་བ་ན་སྨད་ལས་མི་སྐྱེད་པའི་ཕྱིར། མིའི་རྫས་ཡིན་པ་ཅིག་དགོས་ཏེ། མི་མ་ཡིན་
པའི་རྫས་བརྐུས་ན་ལྟུང་བ་ན་སྨད་ལས་མི་སྐྱེད་པའི་ཕྱིར། ཕ་རོལ་པོས་བདག་ཏུ་བཟུང་
བ་ཅིག་དགོས་ཏེ། དགྲ་བཅོམ་པ་དང་སྒྲ་མི་སྙན་པ་ལྟ་བུའི་རྫས་བརྐུས་ན་སྦོམ་པོ་ལས་
མི་སྐྱེད་པའི་ཕྱིར། སྤྱིར་རྫས་བདག་ལ་བཞི་ཡོད་དེ། བསམ་སྦྱོར་གྱིས་དང་། ཡུལ་ཆོས་
ཀྱི་དང་། རིགས་རྒྱུད་ཀྱིས་དང། སངས་རྒྱས་བཀའ་སྩལ་གྱིས་བདག་པོར་གྱུར་པ་རྣམས་
སུ་ཡོད་པའི་ཕྱིར། དང་པོ་ཡོད་དེ། ཡོ་བྱད་ཅི་རིགས་གཞན་ལ་བསམ་པ་ཐག་པ་ནས་
བསྔོས་པ་ན་གང་ལ་བསྔོས་པའི་ཡུལ་དབང་བ་ལྟ་བུ་ཡིན་པའི་ཕྱིར། གཉིས་པ་ཡོད་དེ།
ཤོ་གམ་གཞལ་དགོས་ཀྱི་རྫས་ལ་ཤོ་གམ་ལེན་པ་པོ་དབང་བ་ལྟ་བུ་ཡིན་པའི་ཕྱིར།
ེ ༈ འདིར་ཤོ་གམ་གྱི་རྣམ་བཞག་ཡོད་དེ། དེས་གང་ལ་དབང་བ་དང་། གང་ལ་
གཞལ་བའི་བདག་པོ་དང་། དངོས་པོ་གང་དབང་བ་དང་། ཚད་ཇི་ཙམ་དབང་བ་བཞི་
ཡོད་པའི་ཕྱིར། དང་པོས་གང་ལ་དབང་བ་ཡོད་དེ། ཤོ་གམ་གཞལ་བར་བྱ་བའི་སའི་
ལམ་ཡིན་པ་དང་། ས་སྲུང་ཡིན་པ་དང་། ཤོ་གམ་གཅོད་པ་ཡིན་པ་རྣམས་དགོས་པའི་
ཕྱིར། གཉིས་པ་གང་ལ་ཡིན་པ་ཡོད་དེ། སྲུང་(༡༤༧ན)སྐྱོབ་སྦེད་པ་དང་ཀུན་འགྱེད་པ་སྟེ་
ཡུལ་ཆོས་ཀྱི་ཚད་དུ་ལེན་པ་བཞི་ལྡན་དགོས་པའི་ཕྱིར། བྱེ་བྲག་བཤད་མཚོ་ལས། གང་
ཞིག་ཆོས་བཞིན་དུ་སྲུང་བ་དང་སྐྱོབ་པ་དང་སྦེད་པ་དང་ཀུན་འགྱེད་པར་བྱེད་པ་དེ་ཤོ་
གམ་དབང་བ་ཡིན་ནོ། །ཞེས་གསུངས་པའི་ཕྱིར།  
༈ གསུམ་པ་རྫས་ཡོད་ཡོད་དེ། འོད་ལྡན་ལས་འཇིག་རྟེན་ན་ནི་ལུགས་ཀྱི་ཟོང་ཁོ་ན་

ཤོ་གམ་བཅས་པར་རིགས་སོ་ཞེས་གསུངས་པའི་ཕྱིར།
བཞི་པ་ཚད་ཡོད་དེ། འོད་ལྡན་ལས། ཟོང་ལ་ཉི་ཤུ་ཆ་ཤོ་གམ་ཡིན་ལ། རྩྭ་དང་
ཤིང་ལ་སོགས་པ་དག་ལ་ནི་དྲུག་ཅུ་ཆ་ཡིན་ནོ། །ཞེས་དང་། ཤོ་གམ་གྱིས་གྲུ་བཙས་ཀྱང་
རྣམ་པར་བཤད་པ་ཡིན་ཏེ། ཞེས་གསུངས་པའི་ཕྱིར། དགྲ་བཅོམ་དང་བྲམ་ཟེར་མིན་
པར་བྱེད་དེ། འོད་ལྡན་ལས། བྲམ་ཟེ་དང་ནི་རྟགས་ཅན་ལས། །གྲུ་རྫས་བླང་བར་མི་
བྱའོ། །ཞེས་གསུངས་པའི་ཕྱིར། གསུམ་པ་ཡོད་དེ། ཕའི་ནོར་བུ་ལ་དབང་བ་ལྟ་བུ་ཡིན་
པའི་ཕྱིར། བཞི་པ་ཡོད་དེ། སངས་རྒྱས་དང་། ཆོས་དང་། མཆོད་རྟེན་དང་མྱང་འདས་ལ་
ཕུལ་བ་ནི་དེ་དག་དབང་བས་གཞན་གྱི་ལོངས་སྤྱོད་མི་རུང་བའི་ཕྱིར་ཏེ། བྱེ་བྲག་བཤད་
མཚོ་ལས། མྱ་ངན་ལས་འདས་པ་ལ་ཕུལ་བ་མཆོད་རྟེན་བཞིན་དུ་འདྲ་བར་བཞག་གོ །
ཞེས་གསུངས་པའི་ཕྱིར། རྟོགས་པའི་ཆོས་དཀོན་མཆོག་ལ་ཕུལ་བ་ནི། དེ་ལྟ་བུའི་
རྟོགས་པ་རྒྱུད་ལ་ཡོད་པའི་དགེ་འདུན་དབང་། ལུང་གི་ཆོས་ལ་ཕུལ་བ་ནི། ལུང་གི་
ཚིགས་བཅད་གཅིག་ཡན་ཆད་འཛིན་པའི་དགེ་འདུན་དབང་སྟེ། རྩ་བར། གཙུག་ལག་
ཁང་གི་ཚིགས་སུ་བཅད་པ་གཅིག་འཛིན་པ་ནི། འདིར་དེའི་ཕྱིར་མཐའ་ཡིན་ནོ། །ཞེས་
གསུངས་པའི་ཕྱིར། དགེ་འདུན་ལ་ཕུལ་བ་ནི་དགེ་འདུན་དབང་ལ་དེའི་ཚུལ་གསུམ་ཡོད་
དེ། དུས་ཀྱི་རྙེད་པའི་དང་། བློ་བུར་གྱི་རྙེད་པའི་དང་། ཤི་བའི་ཡོ་བྱད་རྙེད་པའི་དབང་
ཚུལ་གསུམ་ཡོད་པའི་ཕྱིར། དང་པོ་གཉིས་(༡༤༧བ)ཡོད་དེ། དབྱར་གྱི་རྙེད་པ་དབྱར་
ཁས་བླངས་པ་རྣམས་དབང་བ་དང་། སྲ་བརྐྱང་བཏིང་བའི་རྙེད་པ་དེ་གདིང་བ་ལ་གཏོགས་
པ་རྣམས་དབང་བ་ལྟ་བུ་ཡིན་པའི་ཕྱིར། གཉིས་པ་བློ་བུར་པའི་རྙེད་པར་དབང་ཚུལ་
བཞི་ཡོད་དེ། ཁྲིམས་སུ་བཅས་པས་དབང་བ་དང་། མཚམས་ཀྱིས་སྒྲུབ་པས་དབང་བ་
དང་། སོ་སོར་ངེས་པར་བྱས་པས་དབང་བ་དང་། མངོན་སུམ་ཕུལ་བས་དབང་བ་རྣམས་

སུ་ཡོད་པའི་ཕྱིར། དེ་བཞིའི་མཚན་གཞི་རིམ་བཞིན་ཡོད་དེ། གནས་འདི་ལྟ་བུར་རྙེད་པ་
བྱུང་བ་གང་ཟག་གམ་དགེ་འདུན་འདིར་དབང་ཞེས་ཁྲིམས་བཅས་ན་ཁྲིམས་ལྟར་དབང་།
སྦྱིན་བདག་གིས་རྫས་འདི་དགེ་འདུན་ལ་འབུལ་ཞེས་སྤྱིར་བསྔོས་པ་མཚམས་དེར་
གཏོགས་ཀྱི་དགེ་འདུན་དབང་། རྫས་འདི་དག་དགེ་འདུན་ནམ་དགེ་སློང་འདི་ལ་འབུལ་
ཞེས་རིས་སུ་བཅས་ན་དགེ་འདུན་ནམ་གང་ཟག་སོ་སོར་དབང་། དགེ་འདུན་ནམ་དགེ་
སློང་ལ་མངོན་སུམ་དུ་ཕུལ་ན་མངོན་སུམ་པ་དེ་ཉིད་དབང་བའི་ཕྱིར། དམིགས་བསལ་
ཡང་ཡོད་དེ། ནད་པས་གཞན་དུ་བསྔོས་པ་དང་བུ་ལོན་ཆགས་པ་དང་སྡེ་ཚན་པ་དང་
ནད་གཡོག་བྱས་པ་ཁྱིམ་ན་གནས་པ་རྣམས་དབང་བ་ལ་དགེ་འདུན་མི་དབང་བའི་ཕྱིར།
གསུམ་པ་ཤི་བའི་ཡོ་བྱད་དབང་ཚུལ་ཡོད་དེ། རིན་པོ་ཆེ་ནི་དཀོན་མཆོག་ལ་དང་
གོ་ཆ་སོགས་རྒྱལ་པོ་ལ་དང་གཞན་རྣམས་དགེ་འདུན་ལ་དབང་བའི་ཕྱིར། རྫས་དེ་རིན་ཐང་
ཚང་བ་གཅིག་དགོས་ཏེ། མ་ཚང་བ་བརྐུས་ན་སྦོམ་པོ་ལས་མི་སྐྱེད་པའི་ཕྱིར། རིན་ཐང་
ཚང་བ་ལ་ཁྱད་པར་དྲུག་ཡོད་དེ། རྐུ་བའི་གནས་དེར་རིན་ཐང་ཚང་བ། རྐུ་བའི་དུས་སུ་
རིན་ཐང་ཚང་བ། རྐུ་བྱ་ལ་ལྟོས་ཏེ་རིན་ཐང་ཚང་བ། རྐུ་བྱེད་ལ་ལྟོས་ཏེ་རིན་ཐང་ཚང་བ།
སྦྱོར་བ་གཅིག་གི་ནང་དུ་རིན་ཐང་ཚང་བ། རིན་ཐང་ཚང་བའི་ཚད་རྣམས་སུ་ཡོད་པའི་
ཕྱིར། དང་པོ་གཉིས་གྲུབ་སྟེ། རྩ་བ་ལས། རིན་ཐང་ནི་རྐུ་བའི་གནས་དང་། དུས་ཀྱིས་
དེའི་བརྩི་བ་(༡༤༨ན)རྣམ་པར་བཞག་གོ །ཞེས་གསུངས་པའི་ཕྱིར།  
གསུམ་པ་གྲུབ་སྟེ། བསླབ་བྱ་ཆེན་མོ་ལས། རྐུ་བ་པོ་གཅིག་གིས་རྫས་བདག་ནོར་ཐ་
དད་པ་བཅུའི་བགོད་རྫས་བརྐུས་ན་རིན་ཐང་ཚང་བ་བཅུ་ཐོབ་པ་ཡན་ལག་ཏུ་དགོས་ལ།
བཅུ་པོའི་འཇོག་རྫས་ཡིན་ན་རིན་ཐང་ཚང་བ་གཅིག་གིས་ཀྱང་སྐྱེད་དོ། །ཞེས་གསུངས་
པའི་ཕྱིར། བཞི་པ་གྲུབ་སྟེ། སུམ་བརྒྱ་པ་ལས། སྐྱེ་བོ་མང་པོའི་རྫས་བརྐུས་གང་གི་

ཚེ། །རེ་རེའི་སྐལ་བས་རིན་ཐང་ཚང་ན་བརླག །ཅེས་དང་། བསླབ་བྱ་ཆེན་མོ་ལས།
རྫས་བདག་གཅིག་ལ་རྐུ་བ་པོ་ནོར་ཐ་དད་པ་བཅུས་བགོད་རྫས་ཀྱི་ཕྱིར་བརྐུས་ན་
རིན་ཐང་ཚང་བ་བཅུ་ཐོབ་པ་དགོས་ཤིང་། འཇོག་རྫས་ཀྱི་ཕྱིར་བརྐུས་ན་རིན་ཐང་ཚང་
བ་གཅིག་གིས་ཀྱང་སྐྱེད་དོ། །རྫས་བདག་བཅུའི་བགོད་རྫས་རྐུ་བ་པོ་བཅུས་བགོད་རྫས་
ཀྱི་བརྐུས་ན་རེ་རེ་ཀྱང་རིན་ཐང་ཚང་བ་བཅུ་བཅུ་ཐོབ་པ་དགོས་ལ། སྤྱིར་སྡོམ་ན་རིན་ཐང་
ཚང་བ་བརྒྱ་ཐོབ་པ་དགོས་ཏེ། སྤྱིར་ནོར་ཐ་དད་པ་བཅུས་འཇོག་རྫས་ཀྱི་ཕྱིར་བརྐུས་ན་
གཅིག་གིས་གཅིག་ལ་བརྐུས་པ་དང་འདྲ་བར་རིན་ཐང་ཚང་བ་གཅིག་གིས་ཀྱང་ཀུན་ལ་
ཕམ་པ་སྐྱེད་དོ། །ཞེས་དང་། འོད་ལྡན་ལས། དེ་ལྟ་བས་ན་དགེ་འདུན་གྱི་ཆེད་དུ་བརྐུས་
པ་ལ་མ་ཤ་ཀ་ལྔ་ཙམ་ཁོ་ནས་ཕམ་པར་འགྱུར་གྱི་དགེ་སློང་རེ་རེའི་སྐལ་བ་ནི་མ་ཡིན་
ནོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། སྦྱོར་བ་གཅིག་ལ་རིན་ཐང་ཚང་བ་དགོས་
པའི་ཕྱིར་ཏེ། རྩ་བར། ཕུང་པོ་ལས་རྐུ་ན་ལན་རེ་རེ་ཞིང་བླངས་པ་ཐ་དད་དོ། །ཞེས་དང་།
བྱ་བ་དུ་མས་འབྲས་བུས་ལྟུང་བ་རྣམ་པར་མི་བཞག་གོ །ཞེས་གསུངས་པའི་ཕྱིར། དྲུག་
པ་གྲུབ་སྟེ། ཀར་ཥ་པ་ནའི་བཞི་ཆ་རིན་ཐང་གི་ཚད་ཡིན་པའི་ཕྱིར་ཏེ། ཀ་རི་ཀ་ལྔ་བཅུ་
པ་ལས། ཀར་ཥ་པ་ནའི་བཞི་ཆ་བརྐུས། །དེ་བརྐུས་ཚུལ་ཁྲིམས་ཞིག་པར་འགྱུར། །ཞེས་
གསུངས་པའི་ཕྱིར།  
དེའི་(༡༤༨བ)བཞི་ཆའི་རིན་ཐང་གི་ཚད་ཡོད་དེ། མ་ཤ་ཀ་ལྔ་ལ་བྱེད་ཅིང་ཀ་ཀ་
ནི་བཞི་ལ་མ་ཤ་ཀ་གཅིག་བྱེད། མགྲོན་བུ་ཉི་ཤུ་ལ་ཀ་ཀ་ནི་གཅིག་བྱེད་པའི་ཕྱིར་ཏེ། རྩ་
བར། ཀ་ཀ་ནི་བཞི་ལ་མ་ཤ་ཀའོ། །ལྔ་ཉིད་ནི་ཀར་ཥ་པ་ནའི་བཞི་ཆའི་དཔེ་ཡིན་ནོ།
གང་ན་དེའི་ཚིགས་ཉིད་ཉི་ཤུ་ཡིན་པ་དེ་ལ་བརྟེན་ནས་སོ། །ཞེས་གསུངས་པའི་ཕྱིར། མ་
ཤ་ཀ་ལྔ་ལ་ཀ་ར་ཥ་པ་ནའི་བཞི་ཆའི་རིན་ཐང་དུ་བྱེད་པ་འདི་ནི་མ་ག་ཏར་སྟོན་པས་

བསླབ་པ་འཆའ་བའི་དུས་དང་མདོ་རྩ་རྩོམ་པའི་ཚེ་ཡིན་ཀྱང་། ཡུལ་དུས་ཀུན་དུ་དེ་མི་
བརྩི་བའི་ཕྱིར། དེར་ཐལ། དང་པོ་དེ་ལྟར་གང་ཞིག །རྒྱ་ཆེར་འགྲེལ་རྩོམ་དུས་མ་ཤ་ཀ་
བཞི་ལ་ཀར་ཥ་པ་ནའི་བཞི་ཆར་བྱེད། དེ་གསུམ་ལ་ཀར་ཥ་པ་ནའི་བཞི་ཆ་བྱས་པ་ཡང་
ཡོད། དེ་བཅུ་ལ་ཀར་ཥ་པ་ནའི་བཞི་ཆ་བྱས་པ་ཡང་ཡོད་པའི་ཕྱིར། དང་པོ་ཡིན་ཏེ། རྣམ་
འབྱེད་ལས། མ་ཤ་ཀ་ལྔ་ལ་སོགས་པའོ། །ཞེས་དང་། ཞུ་བ་ལས། ལྔ་ཉིད་ནི་ཀར་ཥ་པ་
ནའི་བཞི་ཆའི་དཔེ་ཡིན་ཏེ། ཞེས་གསུངས་པའི་ཕྱིར། གཉིས་པ་ཡིན་ཏེ། ཊཱིཀྐ་ལས།
དེང་སང་ནི་པ་ན་བཞི་བརྐུས་ན་ཕམ་པར་འགྱུར་བ་མཆིས་ཏེ། ཀར་ཥ་པ་ན་གཅིག་པ་ན་
བཅུ་དྲུག་གི་ཚད་དུ་འཇོག་ནའོ། །ཞེས་གསུངས་པའི་ཕྱིར། གསུམ་པ་དང་བཞི་པའང་
ཡིན་ཏེ། ལུང་གཏམ་གྱི་གཞི་ལས། བཙུན་པ། མ་ཤ་ཀ་གསུམ་བརྐུས་ན་ཕམ་པར་
འགྱུར་བ་མཆིས་སམ། བཀའ་སྩལ་བ། ཡོད་དེ་གང་ན་མ་ཤ་ཀ་བཅུ་གཉིས་ལ་ཀ་ཥ་པ་
ན་གཅིག་ཏུ་འགྱུར་བ་ནའོ། མ་ཤ་ཀ་ལྔ་ལས་ལྷག་པར་བརྐུས་ན་ཕམ་པར་མི་འགྱུར་བ་
མཆིས་སམ། བཀའ་སྩལ་པ། ཡོད་དེ་གང་ན་མ་ཤ་ཀ་བཞི་བཅུ་ལ་ཀར་ཥ་པ་ན། གཅིག་
ཏུ་འགྱུར་ནའོ། །ཞེས་གསུངས་པའི་ཕྱིར། དེ་གཉིས་ཀྱི་རྣམ་གྲངས་ཡོད་དེ། མ་ཤ་ཀའི་
མིང་ལ་པ་ན་ཡང་ཟེར། ཀར་ཥ་པ་ནའི་མིང་ལའང་པ་ན་དང་ན་ན་ཀ་ཟེར་བའི་ཕྱིར།
དང་པོ་གྲུབ་སྟེ། འོད་ལྡན་ལས། མ་ཤ་ཀ་ཞེས་བྱ་བ་ནི་པ་ན་ལ་(༡༤༩ན)བྱའོ། །ཞེས་
གསུངས་པའི་ཕྱིར།  
འདིས་པ་ན་དང་དེ་གཅིག་པར་བསྟན་པར་མི་བྱའོ། །གཉིས་པ་གྲུབ་སྟེ། འོད་ལྡན་
ལས། ཀར་ཥ་པ་ན་ཞེས་བྱ་བ་ནི་ན་ན་ཀ་ལ་བྱའོ། །ཞེས་དང་། གཞི་འགྲེལ་ལས། ཀར་
ཥ་པ་ན་ནི་པ་ནའི་བྱེ་བྲག་སྟེ། མངོན་ཚན་ཅན་ཡིན་ན་ནི་དངུལ་ལས་བྱས་པ་ཡིན་ནོ། །
ཞེས་གསུངས་པའི་ཕྱིར། འདིས་ཀྱང་དོན་གཅིག་པར་མི་བྱའོ། ། ་ཤ་རྐ་ཁ་མ་ཐཱ་ཁ་ནི་

མ་བྱིན་ལེན་གྱི་བསླབ་པ་འཆའ་བའི་ཚེ་ཀ་ཀ་ནི་དང་མ་ཤ་ཀ་དང་ཀར་ཥ་པ་ན་
གསུམ་གྱི་ཚད་ཡོད་དེ། མགྲོན་བུ་ཉི་ཤུ་ཀ་ཀ་ནིའི་ཚད་དང་། མགྲོན་བུ་བརྒྱད་ཅུ་མ་ཤ་
ཀའི་ཚད་དང་། མགྲོན་བུ་སྟོང་དྲུག་བརྒྱ་ཀར་ཥ་པ་ནའི་ཚད་ཡིན་པའི་ཕྱིར་ཏེ། ཞུ་འགྲེལ་
ལས། ཀ་ཀ་ནི་བཞི་ལ་མ་ཤ་ཀའོ། །ལྔ་ཉིད་ནི་ཀར་ཥ་པ་ནའི་བཞི་ཆའི་དཔེ་ཉིད་དོ། །
ཀར་ཥ་པ་ན་གཅིག་ནི་མགྲོན་བུ་སྟོང་དང་དྲུག་བརྒྱའི་རིན་ཐང་གི་མིང་ཡིན་ནོ།
པ་ནའི་བཞི་ཆ་ནི་མ་ཤ་ཀ་ལྔའི་རིན་ཐང་སྟེ། མགྲོན་བུ་བཞི་བརྒྱའི་རིན་ཐང་གི་མིང་
ཡིན་ནོ། །ཞེས་དང་། ཞུ་བ་ལས། མ་ཤ་ཀ་ལྔ་ཇི་ལྟ་བུ་ལགས། མ་ཤ་ཀ་ཉི་ཤུ་ལ་ན་ན་
ཀ་ཡིན་ནོ། །མ་ཤ་ཀ་ཇི་ལྟ་བུ་ལགས །ཀ་ཀ་ནི་བཞི་ལ་བྱའོ། །ཞེས་གསུངས་པའི་ཕྱིར།
ཀར་ཥ་པ་ནའི་མཚན་ཉིད་ཡོད་དེ། རྒྱུ་གསེར་རམ་གཅོ་བོར་དངུལ་ལས་བྱས་པ།
དབྱིབས་དོང་ཙེའི་རྣམ་པ་ཅན་རྒྱལ་པོའི་རྟགས་འབྱར་བ་ཅིག་ལ་འཇོག་པའི་ཕྱིར་ཏེ།
ཞུ་བའི་འགྲེལ་པ་ལས། ཀར་ཥ་པ་ན་ནི་ཟོང་གི་ཁྱད་པར་ཏེ། དངུལ་ལས་བྱས་པ་
གཟུགས་དོད་པ་ཚོངས་སུ་རུང་བའོ། །ཞེས་དང་། ཞུ་བ་ཆེ་བ་ལས། ཀར་ཥ་པ་ན་ཇི་ལྟ་
བུ། རྒྱན་ཐམས་ཅད་ཀྱི་བྱས་པའོ། །ཞེས་གསུངས་པའི་ཕྱིར། དབྱེ་ན་གསེར་དང་དངུལ་
ལས་བྱས་པ་གཉིས་ཡོད་དེ། ཞུ་འགྲེལ་ལས། ཀར་ཥ་པ་ན་ནི་པ་ནའི་བྱེ་བྲག་སྟེ། མངོན་
ཚན་ཅན་ཡིན་ན་དངུལ་ལས་བྱས་པ་ཡིན་ནོ། །ཞེས་དང༌། རྣམ་འབྱེད་འགྲེལ་པ་(༡༤༩བ)
ལས། དབྱིག་ཅེས་བྱ་བ་ནི། གསེར་རམ་དངུལ་ལས་མངོན་ཚན་དུ་བྱས་པའི་རྫས་སོ། །
ཞེས་དང་། དེ་ཉིད་ལས། མངོན་ཚན་ཅན་ཞེས་བྱ་བ་ནི་ཐ་སྙད་ཀྱི་མིང་དུ་བྱས་པ་སྟེ།
ཟླུམ་པོའི་དབྱིབས་ལ་མི་ལ་སོགས་པའི་མཚན་མ་བྱས་པའོ། །ཞེས་གསུངས་པའི་ཕྱིར།
བྱེད་པ་པོ་ཡོད་དེ་སྟོན་པ་ལས་མི་རབས་མང་པོས་སྔ་པའི་རྒྱལ་པོ་རྨ་བྱས་བྱས་པ་ཡིན་
པའི་ཕྱིར་ཏེ། ཞུ་བ་ཆུང་ཤོས་ལས། ཀར་ཥ་པ་ན་ཇི་ལྟ་བུ་ལགས། རྒྱལ་པོ་རྨ་བྱ་བས་

བྱས་པའོ། །ཞེས་དང་། དེའི་འགྲེལ་པར། རྒྱལ་པོ་རྨ་བྱ་བ་ཞེས་བྱ་བས་བྱས་པ་སྟེ།
རྒྱལ་པོ་དེས་དང་པོར་ཀར་ཥ་པ་ན་སྤྱད་དུ་བཅུག་སྟེ། དཔལ་ལེགས་བལྟམས་ཀྱིས་ཞུས་
པའི་དོང་ཙེ་ལྟ་བུའོ། །ཞེས་གསུངས་པའི་ཕྱིར། 
༑ མ་ཤ་ཀ་ལ་གསེར་དངུལ་ཟངས་ལྕགས་ལས་བྱས་པ་བཞི་ཡོད་དེ། ཞུ་བ་ལས།
གསེར་གྱི་མ་ཤ་ཀ་འམ། དངུལ་གྱི་མ་ཤ་ཀ་བླངས་ན་ཅིར་འགྱུར། སྤང་བར་འགྱུར་རོ། །
ལྕགས་ཀྱི་མ་ཤ་ཀའམ་ཟངས་ཀྱི་བླངས་སམ་ལེན་དུ་བཅུག་ན་ཉེས་བྱས་སུ་འགྱུར་རོ། །
ཞེས་གསུངས་པའི་ཕྱིར། བོད་ན་པ་ན་མེད་ཅིང་། མགྲོན་བུའི་གོང་དང་ཡང་གདབ་
དཀའ་བས་བོད་འདིར་ཚད་ཇི་ལྟ་བུ་ཞེ་ན། རྒྱ་འདུལ་འཛིན་ཆེན་པོ་ཁ་ཅིག་ན་རེ། རྟ་རྒོད་
མ་ཙམ་གྱི་རིན་ཐང་དང་མཉམ་པར་གླེང་གཞིར་གསོད་པའི་དགག་བྱར་བྱས་པའི་ཕྱིར་
ཟེར། སྐྱོར་ལུང་སྦལ་ཏི། ལ་ལ་ན་རེ། ནས་ཁལ་བཞི་ཙམ་ཡིན་ཏེ། འོད་ལྡན་དུ་ཆུ་གཏོང་འགོག་
གི་སྐབས་སུ་ནས་ཁལ་བཞི་དཔེར་བཀོད་པའི་ཕྱིར་ཟེར། བོད་ཀྱི་ཤིང་རྟ་རེད་པ་ཁ་ཅིག །
གསེར་ཞོ་ཕྱེད་ཡིན་པ་གཏམ་རྒྱུད་དང་སྦྱོར་གསུང་། ཡང་ཁ་ཅིག །ཚོང་འདུས་མགུར་
མོའི་བཞི་ནམ་དུ་འདོད་པ་དང་། སྔོན་གྱི་ཁ་མ་འཆིས།ཅིག །གསེར་སྦྲམ་གའུ་འབྲིང་པོའི་
བཞི་ཆ་ཟེར་བ་རྣམས་མི་འཐད་དེ། སྔོན་མའི་གྱོད་ལ་བཀྲི་ན་སྲོག་གི་ཆད་པར་བཀྲི་
བས་མ་ཁྱབ་པའི་ཕྱིར། སྔ་ཕྱིའི་ཚད་རྣམས་མི་འཐད་(༡༥༠་ན)པར་ཐལ། འཕགས་ཡུལ་
མཁས་པས་བཤད་པའི་ཚད་དང་འགལ་བའི་ཕྱིར། དེར་ཐལ། གསེར་ཞོའི་བརྒྱད་ཆ་
དང་ནས་ཁལ་ཕྱེད་གཅིག་ལ་རིན་ཐང་ཚང་བའི་ཕྱིར་ཏེ། ཀ་རི་ཀའི་འགྲེལ་པ་ཀ་མ་ལ་
ཤི་ལས་མཛད་པའི་དོན་བརྒྱད་མ་ལས། རྒྱ་གར་གྱི་རིན་ཐང་དང་སྦྱར་ན་དངུལ་ཞོ་བཞི་
ཙམ་བརྐུས་ན་ཕས་ཕམ་པར་བརྩིའོ། ། 
ཡང་ཁ་ཅིག །ཞོའི་བརྒྱད་ཆ་ལ་བྱ་སྟེ་དེ་ཙམ་གྱིས་རིན་ཐང་ཚང་བར་བརྩིའོ། །ཞེས་

དང་། འགྲེལ་པ་སློབ་ཕན་ལས། ནས་ཁལ་ཕྱེད་ལ་རིན་ཐང་ཚང་བར་བཤད་པ་དང་།
འགྲེལ་པ་ཤེས་རབ་བྱེད་པ་ལས། དེང་སང་གི་དུས་དང་སྦྱར་ཏེ་རྒྱ་གར་གྱི་ཡུལ་གྱི་མ་ཤ་
ལས། བོད་ཀྱི་དངུལ་གྱི་ཐང་དུ་བརྩིས་ན་དངུལ་ཞོའི་བརྒྱད་ཆ་གཅིག་ཡོད་དེ། བརྒྱད་
ཆ་གཅིག་ཡན་ཆད་བརྐུས་ན་ཕམ་ཞེས་གསུངས་པའི་ཕྱིར། འདིའི་དངུལ་ཞོའི་བརྒྱད་ཆ་
ཡོད་དེ། གསེར་དངུལ་གྱི་ཞོ་ཆ་གཉིས་ལས་རྫས་གསེར་དངུལ་གྱི་ཞོ་ཆའི་ཞོ་གང་གི་
བརྒྱད་ཆ་ལ་བརྩི་བ་དེ་ཡིན་པའི་ཕྱིར་ཏེ། སོ་ཐར་འགྲེལ་པ་སྦྲང་བུའི་རྐང་ཅན་ལས། ཞོ་
ནི་གསེར་གྱིའོ། །ཞེས་གསུངས་པའི་ཕྱིར། མུ་གེའི་དུས་མ་ཡིན་པར་དངུལ་ཞོ་གང་གི་
བརྒྱད་ཆ་ལ་རིན་ཐང་མི་ཚང་བའི་ཕྱིར་ཏེ། རྩ་བར། རྙེད་པ་ཆུང་ངུ་ལ་ཡང་པ་ཎ་ལྔ་ལ་
སོགས་པ། ཞེས་དང་། དེའི་ཊཱིཀར། དེ་བས་ཆུང་བ་བས་བསབ་རིན་མེད་པར་བཤད་
པའི་ཕྱིར་རོ། །འདི་ལ་ཞིབ་ཆ་གཅིག་བྱ། ལ་ལ་ལྷ་ཆ་ཚང་ཚིང་།ཀྱི་ཕཀཊཡ
དེས་ན་མུ་གེའི་དུས་དང་དངུལ་ཞོ་གང་གི་བརྒྱད་ཆ་ཡང་ཚད་ཡིན་ལ་དེ་མིན་པའི་
ཚེ་གསེར་དངུལ་ཞོའི་བརྒྱད་ཆ་གཅིག་རིན་ཐང་དུ་འཐད་དེ། རྒྱུན་དུ་གསེར་སེ་བ་གསུམ་
འཐད་པར་འགྲེལ་པ་གསུམ་སོགས་དང་། ཀུན་མཁྱེན་མཚོ་སྣ་བ་དང་། རྒྱལ་བ་དགེ་
འདུན་གྲུབ་ཀྱིས་བཤད་པ་ལྟར་འདུལ་འཛིན་གྲགས་པ་དཔལ་ལྡན་དང་བསོད་གྲགས་
པ་སྤྱན་སྔ་བློ་རྒྱན་སོགས་ཀྱིས་བཤད་(༡༥་བ)པའི་ཕྱིར་དང་། རིན་ཆེན་ཕྲེང་བ་ལས།
དེས་ན་སེ་བ་གསུམ་ཙམ་ལ་དངོས་པོ་ངེས་པར་ཚང་སྟེ། ཞེས་དང་། འགྲེལ་ཆུང་ཡོན་
ཏན་འོད་མ་ལས། སངས་རྒྱས་བཞུགས་པའི་ཚེ་ནའང་དངུལ་སྐྱ་ཞོ་གཅིག་གི་བརྒྱད་ཆ་
གཅིག་གིས་ཕམ། ཞེས་དང་། གྲགས་པ་དཔལ་ལྡན་གྱི་ཀ་རི་ཀའི་ཊིཀ་ཆེན་ལེགས་
བཤད་ཆུ་རྒྱུན་ལས། དེས་ན་མདོ་རྩ་རྩོམ་པ་ནས་འགྲེལ་པ་དེ་གཉིས་རྩོམ་པའི་བར་ལ་
མ་ཤ་ཀ་གཅིག་བྲི་བའི་རིགས་པས་དེང་སང་ན་མཱ་ཤ་ཀ་གསུམ་ཙམ་ལ་མ་བྱིན་ལེན་གྱི་

རིན་ཐང་གི་ཚད་དུ་བྱེད་པ་ཡང་བདེ་བླག་ཏུ་གྲུབ་པ་ཡིན་ནོ། །ནས། འགྲེལ་པ་གསུམ་
དུ་དངུལ་ཞོ་གང་གི་བརྒྱད་ཆ་བརྐུས་ན་རྩ་ལྟུང་འབྱུང་བར་བཤད་ལ། དེ་ཡང་ཞོ་གང་རི་
བའི་དངུལ་གྱི་བརྒྱད་ཆ་ལ་དགོས་ལ། དེ་ལྟ་ན་སེ་བ་གསུམ་ལ་མ་བྱིན་ལེན་གྱི་རིན་ཐང་
གི་ཚད་དུ་བྱས་པར་འགྱུར་བའི་ཕྱིར་རོ། །ཞེས་གསུངས་པའི་ཕྱིར། དེས་ན་ཀར་ཥ་པ་
ཎའི་བཞི་ཆ་རིན་ཐང་གི་ཚད་ངེས་བཟུང་ཡིན་ལ་མ་ཤ་ཀ་དང་མགྲོན་བུ་སོགས་ཀྱི་རིན་
ཐང་ཡུལ་དུས་ཀྱིས་མ་ངེས་པ་ཡིན་ཏེ། སྟོན་པས་བཅས་དབང་གིས་ཀར་ཥ་པ་ཎའི་བཞི་
ཆ་ངེས་བཟུང་ཡིན་པའི་ཕྱིར་ཏེ། བམ་ལྔ་ལས། འདིར་ཀར་ཥ་པ་ཎའི་བཞི་ཆ་རིན་ཐང་
ཚང་བའི་ཚད་དུ་བཞག་པ་ནི་ཡུལ་དུས་ཐམས་ཅད་དུ་ངེས་པ་ཡིན་ནོ། །ནས། མགྲོན་བུ་
ཉིད་ཀྱི་རིན་ཐང་རྐུ་བའི་ཡུལ་དང་དུས་ཀྱིས་རྣམ་པར་བཞག་པར་ཤེས་པར་བྱའོ། །ཞེས་
གསུངས་པའི་ཕྱིར། དེའི་བཞི་ཆ་སྟེ་དངུལ་ཞོའི་བརྒྱད་ཆ་དང་གསེར་སེ་བ་གསུམ་གྱི་
རིན་ཐང་གཉིས་འགྱུར་འགྲོ་ཡང་ཚད་དེ་གསུམ་ངེས་བཟུང་ཡིན་ཏེ། དེའི་བཞི་ཆའི་ཚད་
དེ་གཉིས་ཡིན་པའི་ཕྱིར་ཏེ། སུམ་བརྒྱ་པའི་འགྲེལ་པ་ལེགས་བཤད་ཆུ་རྒྱུན་ལས། དེས་
ན་ཀར་ཥ་པ་ཎའི་བཞི་ཆའི་རིན་ཐང་ཡུལ་དུས་ཀྱི་དབང་གིས་འགྱུར་འགྲོ་ཡང་ཀར་ཥ་པ་
ཎའི་བཞི་ཆ་ལ་མ་བྱིན་ལེན་གྱི་རིན་ཐང་(༡༥༡ན)གི་ཚད་མཐའ་གཅིག་ཏུ་ངེས་པ་བཞིན་
དུ་སེ་བ་གསུམ་གྱི་རིན་ཐང་ཡུལ་དུས་ཀྱི་དབང་གིས་འགྱུར་འགྲོ་ཡང་། སེ་བ་གསུམ་མ་
བྱིན་ལེན་གྱི་ཚད་བྱེད་པ་འདི། ཤེས་རབ་བྱེད་པའི་འགྲེལ་པ་སོགས་འགྲེལ་པ་གསུམ་
གྱིས་བཤད་པ་ལྟར་མི་འགལ་ལོ། །ཞེས་གསུངས་པའི་ཕྱིར། ཤིན་ཏུ་ལེགས་པར་བཤད་
ཡོད་དོ། །  
རྐུ་ཡུལ་དང་རྐུ་མཁན་གྱི་ཡུལ་གྱི་རིན་ཐང་མི་གཅིག་ཚེ་གང་ཉེ་བའི་ཡུལ་ལྟར་བྱེད་
དགོས་ཏེ། ཡུལ་དེར་ཐག་ཉེ་བའི་དབང་གིས་དེར་གཏོགས་པར་བཤད་པའི་ཕྱིར། འོན་

ཀྱང་མཐའ་དབུས་ལ་ཞིབ་ཆ་དགོས། ཡན་ལག་གི་བརྩི་བ་དང་སེལ་བ་ལ་གཞི་ལ་ཁྱད་
པར་དྲུག་སོགས་ཡོད་དེ། གཞན་གྱིས་བདག་ཏུ་མ་བཟུང་བ་དང་། བཟུང་ཡང་མི་མིན་
པ་དང་སྒྲ་མི་སྙན་གྱི་ནོར་དང་རིན་ཐང་མ་ཚང་བ་དང་། ཡོངས་སུ་བྱས་པའི་ཟས་དང་།
དུར་ཁྲོད་ཀྱི་རྫས་དམན་པ་སྟེ་དྲུག་སོགས་བརྐུས་ན་ན་སྨད་དང་ལྷག་མའི་ཁྱད་པར་
བཤད་པས་རྟོགས་ནུས་པའི་ཕྱིར། བསམ་པ་ལ་འདུ་ཤེས་དང་ཀུན་སློང་གཉིས་ལས་
འདུ་ཤེས་མ་འཁྲུལ་པ་འམ་ཐེ་ཚོམ་ཡན་ཆད་དགོས་ཏེ། འདུ་ཤེས་མེད་པ་འམ་འཁྲུལ་ན་
ལྟུང་མེད་དམ་ན་སྨད་དུ་འགྱུར་བའི་ཕྱིར་ཏེ། དེ་འདུ་ཤེས་གཙོ་ཆེ་བའི་ལྟུང་བ་ཡིན་ཏེ།
དཔེར་ན་རང་གི་དངོས་པོར་འཁྲུལ་ནས་བླང་ཡང་དངོས་གཞི་མི་འབྱུང་བ་བཞིན་ཡིན་
པའི་ཕྱིར། རྩ་བར། མ་བསམ་པ་ལ་ལྟུང་བ་མེད་དོ། །ཞེས་དང་། སུམ་བརྒྱ་པ་ལས། རྐུ་
བ་ལ་ནི་རྐུ་སེམས་གཙོ་བོ་སྟེ། །དེ་བས་དེ་ལྟ་བས་ན་ལྟུང་བ་མེད། །ཡན་ལག་ལྷག་མ་
ཉམས་པས་ཆུང་བར་འགྱུར། །ཞེས་གསུངས་པའི་ཕྱིར། ཀུན་སློང་ཁྱད་པར་དྲུག་སོགས་
དང་ལྡན་དགོས་ཏེ། གཞན་གྱིས་ཡིན་པའི་དང་། མ་བྱིན་པའི་དང་། རང་དོན་དང་།
འཚོ་བའི་དོན་དུ་དང་། གཏན་དུ་བྲལ་འདོད་པའི་ཀུན་སློང་ལྔ་དང་། བསམ་པ་རྒྱུན་མ་
(༡༥༡བ)ལོག་པ་རྣམས་དགོས་པའི་ཕྱིར། དང་པོ་དགོས་ཏེ། གཞན་གྱི་རྫས་ལ་རང་གི་
ཡིན་པའི་ཀུན་སློང་གིས་བླང་ཡང་ལྟུང་བ་རྫོགས་པར་མི་སྐྱེད་པའི་ཕྱིར་ཏེ། རྩ་བར། མ་
བྱིན་པའོ། །ཞེས་སོ། ། 
གཉིས་པ་དགོས་ཏེ། བྱིན་པའི་ཀུན་སློང་གིས་ཁྱེར་ན་དངོས་གཞི་མི་འབྱུང་བའི་
ཕྱིར་ཏེ། རྩ་བར། རང་དང་བརྙ་བ་དང་ཡིད་གཅུགས་པའི་སེམས་ཀྱིས་གཞན་ལ་གོ་བར་
བྱས་ཏེ། ལེན་པ་ལ་ལྟུང་བ་མེད་དོ། །ཞེས་སོ། །གསུམ་པ་དགོས་ཏེ། གཞན་དོན་དུ་
བརྐུས་ན་ལྟུང་བ་ན་སྨད་སྐྱེད་པའི་ཕྱིར་ཏེ། རྩ་བར། གཞན་གྱི་དོན་ཉིད་དུ་ཡང་དངོས་

གཞིའི་རྣམ་པའོ། །ཞེས་སོ། །བཞི་པ་དགོས་ཏེ། དཀོན་མཆོག་མཆོད་པའི་ཆེད་དུ་བསམ་
ནས་བརྐུས་ན་དངོས་གཞི་མི་འབྱུང་བའི་ཕྱིར་ཏེ། རྩ་བར། མཆོད་པའི་དོན་ཉིད་དུ་ན་
ཉེས་བྱས་སོ། །ཞེས་སོ། །ལྔ་པ་དགོས་ཏེ། རེ་ཞིག་གམ་ཀུ་རེ་འམ་བཞད་གད་ཀྱི་ཕྱིར་
བརྐུས་ན་དངོས་གཞི་མི་འབྱུང་བའི་ཕྱིར་ཏེ། རྩ་བར། རེ་ཞིག་གི་སེམས་ཀྱིས་ལེན་པ་ལ་
ལྟུང་བ་མེད་དོ། །ཞེས་སོ། །དྲུག་པ་དགོས་ཏེ། འདུན་པ་ལོག་ན་ལྟུང་བ་ན་སྨད་སྐྱེད་
པའི་ཕྱིར་ཏེ། རྩ་བར་འདུན་པ་ལོག་པའི་འོག་ཏུ་ནི་རྒྱུ་ཉིད་མ་ཡིན་ནོ། །ཞེས་དང་། ཡང་
དེ་ཉིད་ལས། བཏང་བ་ལ་ཡང་ངོ་། །ཞེས་གསུངས་པའི་ཕྱིར། སྦྱོར་བའི་ཁྱད་པར་
བརྒྱད་ལྡན་དགོས་ཏེ། མཐུས་འཕྲོག་པའི་ནན་ཁུགས་དང་། གཞན་ལས་བླངས་པ་ཕྱིར་
མི་སྟེར་བའི་དངན་འཐེན་དང༌། གྲངས་བརྩིས་དང་། རྒྱན་སོགས་ལ་དོར་བྱེད་པ་དང་།
གནད་ལ་བསྒྲེ་བ་སོགས་ཀྱི་སྒྱུ་ཐབས་དང་། བསྙེས་པ་ཕྱིར་མི་སྟེར་བ་དང་། བསྐྱིས་པའི་
དོད་ནོན་པ་མི་སྟེར་བ་དང་། གྲུ་བཙས་དང་། ལས་བཅོལ་ལ་གླ་རྔན་ཚད་དུ་མི་སྟེར་བ་
དང་། གཞན་གྱི་རྗས་གཏམས་པ་ཕྱིར་མི་སྦྱིན་པ་སོགས་ཀྱི་སྒོ་ནས་རང་གིས་སྐུག་དང་
སྤྲིངས་ཡིག་དང་འཕྲིན་བསྐུར་པ་ལ་སོགས་པའི་སྒོ་ནས་གཞན་བསྐོས་ནས་རྐུ་བར་རྩོམ་
པ་སྟེ་བརྒྱད་ལ་རང་གཞན་སོ་སོར་ཕྱེ་ན་བཅུ་དྲུག་སོགས་(༡༥༢ན)ཡོད་པའི་ཕྱིར། རིམ་
པ་བཞིན། རྩ་བར། ནན་ཁུགས་དང་དངན་འཐེན་ཡང་མ་བརྐུས་པ་མ་ཡིན་ནོ། །ཞེས་
དང་། གྲངས་ལ་ནི་དེའིའོ། །མཚན་མ་ཕྱིས་པ་དང་བསྣན་པ་གཉིས་དང་གནས་གཞན་
དུ། ཞེས་དང་། རྒྱན་ལ་དོར་བྱེད་ན་གལ་ཏེ་རྒྱལ་བ་ཉིད་དུ་མ་གྱུར་པའི་ཚེ་སྦྱོར་བའོ།
དེ་ལ་དེ་ནི་བརྐུས་པ་ཡིན་ནོ། །ཞེས་དང་། མི་དབང་བ་དབང་བར་སྒྲོགས་པ་ཡང་ངོ་། །
མ་བསྒོ་བར་སློང་བ་ཡང་ངོ༌། །བརྙས་པ་དང༌། བསྐྱིས་པ་དང་། གཏམས་པ་རྣམས་
བསྙོན་པ་ནི་སྦྱོར་བའོ། །ཞེས་དང༌། ཤོ་གམ་ནི་ས་ལས་འདས་ནའོ། །ཞེས་དང་། སྤྲིངས་

ཡིག་ལ་སོགས་པ་ལ་ནི་ན་སྨད་པ་མེད་དོ། །ཞེས་གསུངས་པའི་ཕྱིར། བམ་ལྔ་ལས་ཀྱང་
ངོ་། །བཞི་པ་མཐར་ཐུག་ཐོབ་བློ་སྐྱེས་པ་དགོས་ཏེ། ཐོབ་བློ་མ་སྐྱེས་ན་གནས་ནས་
སྤགས་ཀྱང་ཕམ་པ་མི་སྐྱེད། ཐོབ་བློ་སྐྱེས་ན་གནས་ནས་མ་སྤགས་ཀྱང་ཕམ་པ་བསྐྱེད་
པའི་ཕྱིར། དང་པོ་གྲུབ་སྟེ། རྒྱ་ཆེར་འགྲེལ་ལས། ཐག་རིང་པོ་ནས་རྐང་པའི་དྲུང་དུ་
འོངས་ཀྱང་ཇི་སྲིད་དུ་སྣང་བར་མ་གྱུར་པ་དེ་སྲིད་དུ་དེ་ཡང་བརྐུས་པར་མི་འགྱུར་ཏེ།
གྲུབ་པའི་བློ་མེད་པའི་ཕྱིར། ཞེས་དང་། ཞུ་བའི་འགྲེལ་པ་ལས་ཀྱང་། འོག་ཏུ་མ་ལྷུང་ན་
ཡལ་ག་དང་བྲལ་བ་ཙམ་གྱིས་མ་ཡིན་ཏེ། གྲུབ་པའི་བློ་མེད་པའི་ཕྱིར། ཞེས་དང་། བྱེ་
བྲག་བཤད་མཚོར། འཕགས་པ་ཟླ་བ་ནོར་བུའི་བཞེད་པ་ལས། སྤོགས་པར་བྱེད་པ་
རྣམས་གྲངས་ཀྱི་ཚིག་ཡིན་ཏེ། རྫས་གང་ཞིག་གནས་གང་ན་ཡོད་པ་དེ་ནས་སྤོགས་པར་
བྱེད་དེ་འཕྲོག་པར་བྱེད་ཅེས་བྱ་བའི་དོན་འདི་ཁོ་ནར་འགྱུར་རོ། །ཞེས་གསུངས་པའི་
ཕྱིར། ཁྱབ་སྟེ། ཕྱི་མ་འདིས་གནས་སྤགས་ཐོབ་བློའི་རྣམ་གྲངས་སུ་བཤད་པའི་ཕྱིར།
རྟགས་གཉིས་པ་གྲུབ་སྟེ། དེ་ལྟ་མ་ཡིན་པར་གནས་ནས་སྤབས་དགོས་ན་ཞིང་དང་ཁང་
པ་མ་བྱིན་པར་བླངས་པའི་ཕམ་པ་མི་སྲིད་དགོས་པའི་ཕྱིར་དང་། (༡༥༢བ)གནས་སྤགས་
པ་མ་ཡིན་པའི་རྐུ་བ་དྲུག་སོགས་ཡོད་པའི་ཕྱིར། ལུང་གཅིག་ལས་འཕྲོས་པ་འོད་ལྡན་དུ་
དྲངས་པ་ལས། བཙུན་པ་རྐུ་བ་དུ་མཆིས། ཉེ་བར་འཁོར་དྲུག་སྟེ། མཐུས་རྐུ་བ་དང་།
འདྲིད་པས་རྐུ་བ་དང་། གཏམས་པས་རྐུ་བ་དང་། སླར་སྦྱིན་པར་བྱ་བས་རྐུ་བ་དང་།
འཇོམས་པས་རྐུ་བ་དང་། ཆོས་རྐུ་བ་དང་དྲུག་གོ །ནས། དེ་དག་ལས་དུ་ཞིག་མཐར་
འགྱུར་ལགས། ཉེ་བར་འཁོར་ཆོས་རྐུ་བ་མ་གཏོགས་པ་ཐམས་ཅད་ཀྱིས་མཐར་འགྱུར་
རོ། །ཞེས་གསུངས་པའི་ཕྱིར།
དེ་ལ་ཁོ་ན་རེ། མ་བྱིན་ལེན་ལ་གནས་སྤགས་དགོས་པར་ཐལ། རྣམ་འབྱེད་ལས།

གནས་ནས་གནས་སུ་སྤེད་པར་བྱེད་ན་བརྐུས་པར་བརྗོད་པར་བྱའོ། །ཞེས་དང་། བམ་
ལྔ་ལས། འདིའི་བྱེད་པ་པོ་ནི་རྐུ་སེམས་ཀྱིས་མི་གཞན་གྱི་ནོར་ལ་དེར་འདུ་ཤེས་པས་
རིན་ཐང་ཚང་བ་དང་། གནས་ནས་སྤོས་པའོ། །ཞེས་དང་། ཊཱིཀྐ་ལས། ནོམ་པ་ན་ཉེས་
པ་སྦོམ་པོའོ། །གནས་ནས་སྤགས་པ་ན་ཕམ་པ། ཞེས་དང་། བསྡུ་བ་ལས། མ་བྱིན་པར་
ལེན་པའི་གཞི་ནི་གཞན་གྱིས་ཡོངས་སུ་བཟུང་བའོ། །མཐར་ཐུག་གནས་ནས་སྦགས་
པའོ། །ཞེས་དང་། འོད་ལྡན་ལས། གནས་ནས་སྤགས་པ་ཁོ་ནས་བརྐུས་པ་ཡིན་ནོ། །
ཞེས་གསུངས་པའི་ཕྱིར་ན། མ་ཁྱབ་སྟེ། དེ་ནི་གྲུབ་བློས་ཁྱད་པར་དུ་གནས་ནས་སྤགས་
པ་ལ་དགོངས་པ་ཡིན། ཞེས་བྱེ་བྲག་བཤད་མཚོར་དགྲ་བཅོམ་པ་རྣམས་ཀྱིས་བཀྲལ་
བའི་ཕྱིར། དེར་ཐལ། ལུང་ལས། བདག་ཉིད་ཀྱིས་རྐུ་བར་བྱེད་པ་དང་། བདག་ཉིད་
ཀྱིས་རྐུར་འཇུག་པ་དང༌། བདག་ཉིད་ཀྱིས་གནས་ནས་གནས་སུ་སྤོགས་པར་བྱེད་པ་
དང་། བྱིན་གྱིས་བརླབས་ནས་རྐུ་བར་བྱེད་པ་དང་། བྱིན་གྱིས་བརླབས་ནས་རྐུར་འཇུག་པ་
དང་། བྱིན་གྱིས་བརླབས་ནས་གནས་ནས་གནས་སུ་སྤོགས་པར་བྱེད་པ་དང་། བང་ཆེན་
གྱིས་རྐུ་བར་བྱེད་པ་དང་། བང་ཆེན་གྱིས་རྐུར་འཇུག་པ་དང་། བང་ཆེན་གྱིས་གནས་
ནས་གནས་སུ་(༡༥༣ན)སྤོགས་པར་བྱེད་ན་ཕམ་པར་འགྱུར་རོ། །ཞེས་གསུངས་པའི་
ཕྱིར། རང་དང་གཞན་དང་བང་ཆེན་གྱི་གནས་སྤགས་གསུམ་ཀའི་དོན། འཕགས་པ་
ཉེར་སྦས་ཟླ་བ་ནོར་བུ་སོགས་ཀྱིས་དེ་ལྟར་བཤད་པའི་ཕྱིར། དེར་ཐལ། ལུང་དོན་དེ་
ལྟར་འཕགས་པ་ཉེར་སྦས་ཀྱིས་བཤད་པ་གང་ཞིག །འཕགས་པ་ཟླ་བ་ནོར་བུས་ཀྱང་
བཤད། གནས་ས་གཞི་ཁོ་ན་ལ་མི་སྦྱོར་བར་ཕ་རོལ་རང་གི་ཡིན་པའི་གནས་ནས་མ་
ཡིན་པའི་གནས་སུ་བྱས་པ་གནས་སྤགས་སུ་བཤད་པ་དང་། བརྩད་པའི་ཚེ་ཕས་ཀྱི་རེ་
བའི་གནས་ནས་རེ་བ་མེད་པའི་གནས་སྤགས་དང་། མ་ཕམ་པའི་གནས་ནས་ཕམ་པའི་

གནས་དང་།དེས་ན་འདིའི་གནས་སྤགས་ཀྱི་དོན་བསམ་པས་བཏང་བ་སོགས་ལྔ་ཡོད་
པའི་ཕྱིར། དང་པོ་གྲུབ་སྟེ། འོད་ལྡན་ལས། དེ་འཕགས་པ་ཉེར་སྦས་ཀྱི། ནས། དེའི་
ཕྱིར་རྗེས་སུ་འབྲངས་ནས་རྐུ་བ་འདི་དག་རྣམ་པར་བཤད་པར་བྱའོ། །ཞེས་པ་ནས།
གནས་ནས་གནས་སུ་སྤོགས་པར་བྱེད་ཅེས་བྱ་བ་ནི་གནས་གང་ན་རྫས་གང་ཡོད་པ་དེ་
ནས་གཞན་དུ་སྦེད་པར་བྱེད་པ་སྟེ། ཞེས་གསུངས་པའི་ཕྱིར། ཁྱབ་སྟེ། དེ་ནས་གཞན་དུ་
ཙམ་ལས་མ་བྱུང་བས། གཞན་གྱིས་ཐོབ་པར་བྱས་པའི་དོན་དུ་སྣང་བའི་ཕྱིར། གཉིས་
པ་གྲུབ་སྟེ། འོད་ལྡན་ལས། འཕགས་པ་ཟླ་བ་ནོར་བུའི་ཞལ་ནས་ནི། ཅེས་པ་ནས།
རྫས་གང་ཞིག་གནས་གང་ན་ཡོད་པ་དེ་ནས་སྤོགས་པར་བྱེད་དོ། །འཕྲོགས་པར་བྱེད་
ཅེས་བྱ་བའི་དོན་ཁོ་ནར་འགྱུར་རོ། །ཞེས་གསུངས་པའི་ཕྱིར། སྔ་མ་ལྟར་རོ། །གསུམ་
པ་གྲུབ་སྟེ། བང་ཆེན་གྱིས་གནས་སྤགས་སྐབས་སུ་དེ་ལྟར་བཤད་པའི་ཕྱིར། འོད་ལྡན་
ལས། བང་ཆེན་གྱིས་གནས་ནས་གནས་སུ་སྤོགས་པར་བྱེད་ཅེས་བྱ་བ་ནི། རྐུ་བར་བྱ་བ་
གནས་གང་ན་ཡོད་པ་དེ་ནས་གཞན་དུ་སྦེད་པར་བྱེད་པའོ། །གནས་ཀྱང་སྔ་མ་བཞིན་
ཏེ། ཞེས་གསུངས་པའི་ཕྱིར། གནས་སྔ་མ་བཞིན་(༡༥༣བ)རེ་བ་མ་ཆད་པ་སོགས་གསུམ་
གྱི་གནས་ནས་གཞན་རེ་བ་ཆད་པའི་གནས་སོགས་སུ་བསྐྱལ་བ་གསུམ་ཡོད་ཅེས་པའི་
དོན་ཡིན་པའི་ཕྱིར། བཞི་པ་གྲུབ་སྟེ། འོད་ལྡན་ལས། དཔེར་ན་གལ་ཏེ་བརྩད་པས་རྐུ་
བ་ན་འོག་ཟུར་བརྩད་ལ་དེར་ཕ་རོལ་གྱི་རེ་བ་མ་ཆད་པའི་གནས་ནས་རེ་བ་ཆད་པའི་
གནས་སུ་ཕྱིན་པར་བྱེད་པ་ནི་གནས་ནས་གནས་གཞན་དུ་སྤོགས་པར་བྱེད་པ་དང་།
ཞེས་གསུངས་པའི་ཕྱིར། འདིའི་གནས་སྤགས་ཀྱི་དོན་ལྔའི་གཅིག་ཡིན་ཏེ། འོད་ལྡན་
ལས། ཁ་ཅིག་ཏུ་ནི་བསམ་པས་བཏང་བའོ། །ཞེས་དང་། བམ་ལྔ་ལས་ཀྱང་། འོག་ཟུར་
ནི་ཕ་རོལ་པོས་སྦྱོར་བ་ཉིད་བཏང་ན་བརྐུས་པ་ཡིན་ནོ། །ཞེས་སོ། །ལྔ་པ་གྲུབ་སྟེ། གལ་

ཏེ་བླའི་གྲྭར་རྩོད་པ་ན་དེར་ཕ་རོལ་པོ་མ་ཕམ་པའི་གནས་ནས་ཕམ་པའི་གནས་སུ་ཕྱིན་
པར་བྱེད་པ་ནི་གནས་གཞན་ནས་གཞན་དུ་སྤོགས་པར་བྱེད་པ་ཞེས་བྱ་བ་ལ་སོགས་པ་
སྦྱར་བ་ལྟ་བུའོ། །ཞེས་གསུངས་པའི་ཕྱིར། འདི་ཡང་འདིའི་གནས་སྤགས་ཚུལ་ལྔའི་
གཅིག་ཡིན་དེ། འོད་ལྡན་ལས། ཁ་ཅིག་ཏུ་ནི་ཕམ་པའོ། །ཞེས་དང་། བམ་ལྔ་ལས་
ཀྱང་། ཤགས་ཀྱིས་རྐུ་བ་ལ་ནི་གལ་ཏེ་བླའི་གྲྭར་ནི་རྒྱལ་ན་བརྐུས་པ་ཡིན་ནོ། །ཞེས་
གསུངས་པའི་ཕྱིར། དྲུག་པ་སྟེ། དེས་ན་འདིའི་གནས་སྤགས་བསམ་པས་བཏང་བ་དང་།
བླའི་གྲྭར་ཕམ་པ་དང་བདག་པོར་མི་སྣང་བ་ནས་བདག་པོའི་མདུན་དུ་སྣང་བར་སྔགས་
སམ་བང་ཆེན་གྱིས་བྱས་པ་དང་།ཕ་རོལ་གྱི་མདུན་དུ་སྔགས་སམ་བང་ཆེན་གྱིས་མི་སྣང་
བར་བྱས་པ་དང་། ཕས་ཀྱི་རེ་བ་ཆད་ཅིང་ཐག་བཅད་པ་སོགས་ཡིན་པའི་ཕྱིར། དང་པོ་
གཉིས་གྲུབ་ཟིན། གསུམ་པ་གྲུབ་སྟེ། འོད་ལྡན་ལས། ཁ་ཅིག་ཏུ་སྣང་བའོ། །ཞེས་དང༌།
བམ་ལྔ་ལས། གསང་སྔགས་དག་གིས་འདྲེན་ཅིང་རྐུ་བ་ལ་ནི་མིག་སྔར་སྣང་ན་བརྐུས་
པ་ཡིན་ནོ། །ཞེས་གསུངས་པའི་ཕྱིར། བཞི་པ་གྲུབ་སྟེ། འོད་ལྡན་ལས། ཁ་ཅིག་ཏུ་ནི་མི་
སྣང་བ། ཞེས་དང་། བམ་ལྔ་ལས། བདག་པོའི་(༡༥༤ན)མངོན་སུམ་དུ་རྐུ་བ་ལ་ནི་མིག་
སྔ་ནས་མི་སྣང་བ་ཉིད་ན་བརྐུས་པ་ཡིན་ནོ། །ཞེས་གསུངས་པའི་ཕྱིར། ལྔ་པ་གྲུབ་སྟེ།
ཞུ་བ་ལས། བཙུན་པ་དགེ་སློང་གིས་བསྐྱིས་ན་བསྙོན་པར་བགྱིད་ན་ཅིར་འགྱུར་ལགས།
ཉེས་པ་སྦོམ་པོར་འགྱུར་རོ། །ནམ་མཐར་འགྱུར་ལགས། གང་གི་ཚེ་ཐག་བཅད་པ་ན།
ཞེས་དང་། འོད་ལྡན་ལས། དེ་ལ་བསྐྱིས་པ་དང་བརྙེས་པ་དང་། གཏམས་པ་ལ་བསྙོན་
པ་དག་གིས་རྐུ་བར་བྱེད་ན་ཐག་བཅད་པ་ན་རྐུས་པ་ཡིན་པར་རིག་པར་བྱའོ། །ཞེས་
གསུངས་པའི་ཕྱིར། དེ་དག་ཐོབ་བློའི་ཁྱད་པར་བྱས་པ་གཞིར་བཞག་ཡིན་གྱི། གཞན་
དུ་བློས་གནས་སྤགས་དང་རྫས་ཀྱི་གནས་ནས་གནས་གཞན་དུ་སྤགས་ཀྱང་ཕམ་པ་མི་

འབྱུང་སྟེ། སྔོན་ལ་གནས་ནས་སྤགས་དེ་གཉིས་གང་རུང་བྱུང་ཡང་ཐག་མ་བཅད་པར་དུ་
ཕམ་པ་མི་འབྱུང་བ་ཡོད་པའི་ཕྱིར། འོད་ལྡན་དུ་དྲངས་པའི་ཞུ་བ་ལས། འོན་ཏེ་སྔར་
གནས་ནས་སྤགས་ལ་ཕྱིས་ཐག་བཅད་ན་དངོས་པོ་ཚང་མཐར་འགྱུར། མ་ཚང་ན་སྦོམ་
པོར་འགྱུར་རོ། །ཞེས་གསུངས་པའི་ཕྱིར། དེས་ན་གནས་སྤགས་ལ་བློའི་གནས་སྤགས་
དང་རྫས་ཀྱི་གནས་སྤགས་གཉིས་ཀ་འདོད་ཕྱིན་དངོས་འགལ་ཏེ་ཁོ་ན་དགོས་པས་བློའི་
གནས་སྤགས་གནས་སྤགས་ཡིན་པར་མི་བྱའོ། །འདི་དག་འཕགས་ཡུལ་པཎ་ཆེན་སོ་
སོས་ཀྱང་དཔྱད་པས་ལེགས་པར་བཤད་ཡོད། །  ོ་ན་ལ་འོ་ཅ།།ོ་བ་ལྟ་ཆམ་ཞོ་གར་ཌུ་
བཞི་པ་ཡན་ལག་གི་སེལ་བ་ཡོད་དེ། ། མ་བྱིན་ལེན་གྱི་ཕམ་པ་དངོས་གཞི་སྐྱེད་པ་
གཞིའི་དངོས་པོ་རྫས་མ་ཚང་བ་འམ། བསམ་པ་རྐུ་སེམས་མེད་པ་དང་འདུ་ཤེས་འཁྲུལ་
བ་སོགས་གང་རུང་གཅིག་ཚང་ན་ཡང་ཕམ་པ་དངོས་གཞི་མི་བསྐྱེད་པས་ཕམ་པ་དེའི་
སེལ་བ་ཞེས་བྱ་བ་ཡིན་པའི་ཕྱིར། སེལ་བ་དེ་ལྔ་ཡང་ན་སྨད་དང་ཆེས་ན་སྨད་དང་།
ལྟུང་བ་གཞན་དུ་འགྱུར་བ་དང་། ལྟུང་མེད་དུ་འགྱུར་བ་བཞི་ཡོད་པའི་ཕྱིར། དང་པོ་ནི།
ཕམ་ལྷག་གི་ཡན་ལག་(༡༥༤བ)གཅིག་མ་ཚང་ན་ན་སྨད་སྦོམ་པོ་དང་། སྦོམ་པོ་ལྟུང་བྱེད་
སོར་བཤགས་གསུམ་གྱི་ཡན་ལག་གཅིག་མ་ཚང་ན་ན་སྨད་ཉེས་བྱས། ཉེས་བྱས་ཀྱི་ན་
སྨད་ཉེས་བྱས་ཕྲ་མོར་འགྱུར་བའི་ཕྱིར། རྩ་བར། མ་ཆོག་པ་བརྐུས་ནའོ། །ཞེས་དང་།
འོག་མ་དག་ལ་ནི་གཞན་ལ་སྨད་པ་ཉིད་དོ། །ཞེས་གསུངས་པའི་ཕྱིར། གཉིས་པ་ཆེས་
ན་སྨད་ཡང་ཡོད་དེ། ཕམ་ལྷག་གི་ཡན་ལག་གཉིས་སོགས་མ་ཚང་ན་ཆེས་ན་སྨད། ཉེས་
བྱས། སྦོམ་པོ་ལྟུང་བྱེད་སོར་བཤགས་གསུམ་གྱི་ཡན་ལག་གཉིས་མ་ཚང་ན་ཆེས་ན
སྨད་ཉེས་བྱས་ཕྲ་མོ། །དེའི་ཆེས་ན་སྨད་ཉེས་བྱས་ཆེས་ཕྲ་མོར་འགྱུར་བའི་ཕྱིར། རྩ་
བར། དུ་མ་མ་ཚང་བ་ལ་ནི་དེ་བས་ཀྱང་ངོ་། །ཞེས་གསུངས་པའི་ཕྱིར། དེས་ན་ཕམ་

ལྷག་གི་སྦྱོར་བ་སྦོམ་པོ་ཡིན་པས་ཁྱབ། དེའི་སྦྱོར་བའི་སྦྱོར་བ་ཡིན་ན་ཉེས་བྱས་རགས་
པས་ཁྱབ།ཕམ་ལྷག་གི་སྦྱོར་བའི་སྦྱོར་བ་ཡིན་ན་ཉེས་བྱས་ཕྲ་མོ་ཡིན་པས་ཁྱབ་སྟེ། རྩ་
བར། ཐམས་ཅད་དུ་སྦྱོར་བ་ལ་ནི་ཉེས་བྱས་སོ། །སྡེ་ཚན་དེ་ལ་གལ་ཏེ་དངོས་གཞིའི་
ཡིན་ན་སྦོམ་པོའོ། །འོག་མ་ལ་ཡང་དེ་བཞིན་ནོ། །ཞེས་སོ། །སྦོམ་པོ་ལ་ཕམ་ལྷག་གང་
རུང་བ། སྦྱོར་སྦོམ་མི་དགོས་ཏེ། ཕམ་ལྷག་རང་རུང་དུ་མི་སྦྱོར་བའི་གཞི་ལྷག་མ་གཞན་
གྱི་སྦོམ་པོ་དུ་མ་ཡོད་པའི་ཕྱིར་ཏེ། མིང་དུ་ཆགས་པའི་སྦོམ་པོ་སྦོམ་པོ་མཚན་ཉིད་པ་
དང་། ཡོན་ཏན་སྒྲའི་སྦོམ་པོ་སྦོམ་པོ་བཏགས་པ་བ་ཡིན་པའི་ཕྱིར། ་ཌལ་ཨྰཿཟོ
གསུམ་པ་ལྟུང་བ་གཞན་དུ་འགྱུར་བ་ཡོད་དེ། སྲོག་གཅོད་ཀྱི་ཕམ་པ་བསྐྱེད་པའི་
ཡན་ལག་དུ་མི་མ་ཚང་བར་དུད་འགྲོ་གསོད་ན་ལྟུང་བྱེད་དུ་འགྱུར་བ་ལྟ་བུ་ཡིན་པའི་
ཕྱིར། བཞི་པ་ལྟུང་མེད་དུ་འགྱུར་བ་ལ་ཡང་བཞི་ཡོད་དེ། ལྟུང་བ་དངོས་གཞི་མེད་པ་ལ་
ལྟུང་མེད་དུ་བྱས་པ་དང༌། ལྟུང་བ་རྣམ་བཞག་མེད་པས་ལྟུང་མེད་དང་། དེར་གཏོགས་
ཀྱི་ལྟུང་བ་མེད་པས་ལྟུང་མེད་དང་། ལྟུང་བ་གཏན་ནས་མི་བསྐྱེད་པས་ལྟུང་མེད་དུ་
གསུངས་པ་བཞི་ཡོད་པའི་ཕྱིར། དང་པོ་ཡོད་དེ། འདུལ་(༡༥༥ན)བྱེད་ལས། ཚེ་དང་ལྡན་
པ་ཚུར་ཤོག །ཆུང་ངུ་ཆུང་ངུ་ནས་བླངས་པ་དང་ལྟུང་བར་མི་འགྱུར་རོ། །ཞེས་གསུངས
པ་ལྟ་བུ་ཡིན་པའི་ཕྱིར། གཉིས་པ་ཡོད་དེ། ཉེ་སྡེས་གསོད་སེམས་མེད་པར་མངལ་བླུགས་
པ་ལྟུང་མེད་དུ་གསུངས་པ་ལྟ་བུ་ཡིན་པའི་ཕྱིར། སྲོག་གཅོད་ཕམ་པའི་སྐབས་ཀྱི་རྣམ་
འབྱེད་ལས་ཉེ་སྡེ་ལ་ལྟུང་བ་མེད་དོ། །ཞེས་སོ། །གསུམ་པ་ཡོད་དེ། ལྷུང་བཟེད་དོ་གསུམ་
ལས་ལྷག་ལེན་མི་རུང་བའི་གནས་སྐབས་སུ་འབྲུ་རྗེན་པ་ཡིན་ན་དོ་གསུམ་ལས་ལྷག་པ་
ལ་ཡང་ལྟུང་མེད་དུ་གསུངས་པའི་ཕྱིར། རྩ་བར། ལས་སུ་མ་བྱས་པ་ལ་ཡང་ངོ་། །ཞེས་
སོ། །སྐབས་གཞན་དུ་ཉེས་བྱས་ཏེ། མདོ་ལས། འབྲུ་རྗེན་པ་བླང་བར་མི་བྱའོ། །ཞེས་

གསུངས་པའི་ཕྱིར། བཞི་པ་ཡོད་དེ། ཤེས་པ་རང་བཞིན་དུ་མི་གནས་པ་སྨྱོ་བ་ལྟ་བུ་དང༌།
རང་རང་གི་ཀུན་སློང་མེད་པ་དང༌། རང་རང་གི་ལས་དང་པོ་པ་ལ་རང་བཞིན་དང་བཅས་
པའི་ལྟུང་བ་མཐའ་དག་མི་བསྐྱེད་པའི་ཕྱིར། ཉེས་མེད་གཞན་དང་རྫུ་འཕྲུལ་གྱིས་ཤོ་
གམ་འདས་པ་སོགས་ལའང་ཉེས་པ་མེད་པའི་ཕྱིར། བམ་ལྔ་ལས། རྫུ་འཕྲུལ་གྱིས་ཤོ་
གམ་མཚམས་ལས་འདས་པ་ལ་ཉེས་པ་མེད་དོ། །ནས། ལས་དང་པོ་པ་དང་། སྨྱོས་པ་
དང་། སེམས་འཁྲུགས་པ་དང་། ཚོར་བ་དག་གིས་ཉེན་པ་ལ་ལྟུང་བ་མེད་དོ། །ཞེས་
གསུངས་པའི་ཕྱིར། བཅས་པ་འབའ་ཞིག་གི་ལྟུང་མེད་ལའང་བཞི་ཡོད་དེ། དགག་བྱ་
ཉེས་དམིགས་མེད་པས་ལྟུང་མེད་དང་། སྒྲུབ་མི་ནུས་པས་ལྟུང་མེད་དང་། བག་ཡངས་
དང་འབྲེལ་བས་ལྟུང་མེད་དང་། རྐྱེན་དགོས་ཀྱིས་ལྟུང་མེད་བཞི་ཡོད་པའི་ཕྱིར། དང་པོ་
ནི། བྱེ་མ་བརྐོ་བ་དང་རྡོ་བ་འམ་སོ་ཕག་གི་རིམ་པ་ལྷག་པ་རྩིག་པ་ལྟ་བུ་ཡིན། གཉིས་
པ་ནི། བཅས་རང་ནང་འདོམ་པ་དང་མཐའ་ཁོབ་ཏུ་ལྔ་ཚོགས་ཀྱིས་བསྙེན་པར་རྫོགས་
པ་ལྟ་བུ་ཡིན། གསུམ་པ་(༡༥༥བ)ལ་བག་ཡངས་ཁ་འཐོར་དང་འབྲེལ་པའི་ལྟུང་མེད་དང་།
བག་ཡངས་ཆེན་པོ་དང་འབྲེལ་བའི་ལྟུང་མེད་གཉིས་ཡོད་པའི་ཕྱིར། དང་པོ་ནི། སྲ་
བརྐྱང་བཏིང་པ་ན་འཆང་འཇོག་འབྲལ་གསུམ་གྱི་ལྟུང་མེད་དང་འཁར་སིལ་གྱི་གནང་བ་
བག་ཡངས་ཆེན་པོ་ལ་གནང་བའི་ཁུངས་སོགས་བཤད་པ།
གཉིས་པ་བག་ཡངས་ཆེན་པོ་ལ་གནང་བའི་ཁུངས་དང་། གཞི་གང་ལ་བག་ཡངས་
བྱ་བ་དང་། ཆེད་དུ་བྱ་བ་གང་གི་ཕྱིར་དུ་དང་། ཆོ་ག་གང་གིས་དང་། ཀུན་ཏུ་རུང་མི་རུང་

གི་དོགས་དཔྱོད་ལྔ། དང་པོ་ནི། ལུང་ལས་བཤད་དེ། ཕྲན་ཚེགས་ལས། དགེ་སློང་དག་
བསླབ་པའི་གཞི་ཕྲ་མོ་དང་ཕྲན་ཚེགས་གང་ཡིན་པ་དེ་དག་ནི་དགེ་འདུན་ཚོགས་ནས་
སྐབས་དབྱེ་ཞིང་བདེ་བ་ལ་རེག་པར་གནས་པར་བྱའོ། །ཞེས་དང་། ཡང་ལུང་ཕྲན་ཚེགས་
ལས། སོ་སོ་ཐར་པའི་མདོ་འདོན་པའི་ཚེ་གང་གི་ཚུལ་ཁྲིམས་ཕྲ་མོ་དང་ཕྲན་ཚེགས་དག་
འདོན་ན་དགེ་སློང་གི་དགེ་འདུན་གྱི་ཕྱིར་གློང་ལ། བདེ་བ་ལ་རེག་པར་མནོས་ཤིག །
ཞེས་གསུང་པ་གཉིས་ལ་གཞི་ཐམས་ཅད་ཡོད་སྨྲ་དག་བརྟེན་པའི་ཕྱིར།
སྐྱུ གཉིས་པ་གང་ལ་བག་ཡངས་སུ་བྱ་བ་ཡོད་དེ་བཀའ་བསྡུ་དང་པོའི་སྐབས་ཀྱི་ཕྲན་
ཚེགས་ལས། དགྲ་བཅོམ་པ་འོད་སྲུང་ཆེན་པོས་དེ་དོག་མཐའ་བཟུང་བ་དང་། ཡངས་
མཐའ་བཟུང་བ་གཉིས་གསུངས་ཏེ། དེ་དོག་མཐའ་བཟུང་ན་རྣམ་འབྱེད་ལས་གསུངས་
པའི་བསླབ་པའི་གཞི་རྣམས་ལས་གཞན་པ་སྟེ། གཞིའི་བསྡུས་པའི་ཉེས་བྱས་ནི་ཕྲ་མོ་
དང་ཕྲན་ཚེགས་ཡིན་ནོ། །ཡངས་མཐའ་བཟུང་ན་ཕམ་ལྷག་ལས་གཞན་པ་སྟེ། སྤང་ལྟུང་
མན་ཆད་ནི་ཕྲ་མོ་དང་ཕྲན་ཚེགས་ཡིན་ནོ། །ཞེས་གསུངས་པ་ལས། དེ་ཡང་ཕམ་ལྷག་
ལས་གཞན་པའི་རང་བཞིན་གྱི་ཁ་ན་མ་ཐོ་བ་དང་། ཆང་མ་གཏོགས་པའི་བཅས་རྐྱང་
ཕལ་ཆེར་ལ་སྐབས་ཀྱི་གནང་བ་ཡིན་ཏེ། རྣམ་པར་གཏན་ལ་དབབ་པ་བསྡུ་བ་ལས།
ཕྲན་ཚེགས་ཞེས་བྱ་བ་ནི་རང་བཞིན་གྱི་ཁ་ན་མ་ཐོ་བ་དང་བཅས་པ་མ་གཏོགས་(༡༥༦ན)
པ། ཞེས་གསུངས་པའི་ཕྱིར། གསུམ་པ་ནི། དེ་ལྟ་བུ་དེ་དགེ་འདུན་གྱི་དབྱེན་སྤངས་པའི་
དགོས་པ་དང་། རིགས་བརྒྱུད་མཐོན་པོའི་གང་ཟག་རླབས་པོ་ཆེ་བསྟན་པ་ལ་འཇུག་པའི་
ཆེད་དང་། གང་ཟག་དེ་སོགས་ལ་དེ་ལྟར་གནང་ན་བསྟན་པ་འཕེལ་བའི་ཆེད་ཡོད་ན་
དང་དཀའ་བའི་འཚོ་བ་སྤངས་ཆེད་དུ་དེ་དག་ཐམས་ཅད་མིན་གྱི་དེ་དག་གི་ཅི་རིགས་
བག་ཡངས་བྱེད་པ་ཡིན་པའི་ཕྱིར། རིན་ཆེན་ཕྲེང་བ་ལས། གང་ཟག་རླབས་པོ་ཆེ་བསྟན་

པ་ལ་གཞུག་པ་དང་། དཀའ་བའི་འཚོ་བ་དང་། ཞེས་སོ། །རྣམ་པར་གཏན་ལ་དབབ་པ་
བསྡུ་བའི་སོ་སོར་ཐར་པ་གཏན་ལ་དབབ་པ་ལས། དགེ་འདུན་གྱི་དབྱེན་སྤོང་བ་དང༌།
གང་ཟག་རླབས་པོ་ཆེ་བསྟན་པ་ལ་གཞུག་པའི་དོན་དང་། བསྟན་པ་འཕེལ་བར་བྱ་བ་
དང་། དཀའ་བས་འཚོ་བ་སྤོང་བའོ། །ཞེས་གསུངས་པའི་ཕྱིར། 
བཞི་པ་ནི། ཆོ་ག་གསོལ་བཞིས་བྱེད་དེ། རྣམ་པར་གཏན་ལ་དབབ་པ་བསྡུ་བ་
ལས། གསོལ་བ་དང་བཞིའི་ལས་ཀྱིས་བསླབ་པའི་གཞི་ཕྲན་ཚེགས་ཕྲ་བ་བག་ཡངས་
སུ་བྱེད་པའོ། །ཞེས་གསུངས་པའི་ཕྱིར། འདི་ལྟར་གསུངས་ཡང་ལུང་དང་ཤ་ཏམ་སོགས་
ལས་དེའི་ཆོ་ག་མེད་པ་ཡིན་སྣང་བ་ལག་ལེན་གང་རུང་པཎ་ཆེན་དྷརྨཱ་བཱ་ལས་བྱས་སྐད་
དོ། །ལྔ་པ་ནི། གཞི་ཡོད་པར་སྨྲ་བར་དེ་ལྟར་གྲགས་ཀྱང་སྡེ་པ་གཞན་གྱིས་མི་འདོད་
པས་མི་རུང་སྟེ། བཙུན་པ་ངོ་བོ་ཉིད་མེད་པས་མཛད་པའི་འགྲེལ་པ་ལས། ཐམས་ཅད་
ཡོད་པར་སྨྲ་བའི་སྡེ་པ་ལ་ནི་བསླབ་པའི་གཞི་ཕྲན་ཚེགས་ཕྲ་མོ་ཁ་ཅིག་གལ་ཏེ་དགེ་
འདུན་ཚོགས་པས་བག་ཡངས་སུ་བྱས་ན་བག་ཡངས་ཡིན་ནོ་ཞེས་གྲགས་སོ། །འདི་ཡང་
གྲགས་པ་ཙམ་དུ་ཟད་ཀྱི་བསླབ་པའི་གཞི་འགའ་ཡང་དགེ་འདུན་གྱིས་བག་ཡངས་སུ་
བྱས་པ་འམ་བྱེད་པ་ནི་མེད་དོ། །ཞེས་གསུངས་པའི་ཕྱིར། དེས་ན་ཕྲ་མོ་ཁ་ཅིག་གལ་ཏེ་
ཞེས་པ་ལྟར་བཅས་རྐྱང་རེ་རེ་ཙམ་སྟེར་བའི་དོན་(༡༥༦བ)ཡིན་གྱི་འདུལ་བ་ཁ་ཅིག་ལས་
ཕམ་ལྷག་མ་ཡིན་པ་ཐམས་ཅད་རུང་བ་ལྟར་བྲིས་པ་རྩིང་ཧྲལ་གྱིས་བཤད་པ་ཡིན་ནོ། །
བཞི་པ། རྐྱེན་དགོས་ལ་རང་གི་རྐྱེན་དགོས་གཙོ་བོ་དང་ལྡན་པ་ལ་ཚུལ་ཁྲིམས་
གཙོ་བོར་རང་བཞིན་དང་བཅས་པ་འདོམས་པ་དང་། དགེ་སྦྱོང་གི་ཚུལ་གཙོ་བོ་ལམ་སྐྱེ་
བ་དང་འདོམས་པ་དང་། སྲོག་གི་བར་ཆད་དང་ལྡན་པ་འཆི་བ་ལ་ཐུག་པ་དང་འདོམས་
པ་གསུམ་གྱི་ཚེ། ཆང་དང་རང་བཞིན་གྱི་ཐ་སྙད་པ་མ་གཏོགས་པའི་སྔར་གྱི་ཕྲན་ཚེགས་

གནང་བའི་ཕྱིར། རིན་ཆེན་ཕྲེང་བ་ལས། དེའི་ཚེ་བཅས་པ་རང་བཞིན་གྱི་ཐ་སྙད་བ་དང་
ཆང་མ་གཏོགས་པ་རྣམས་གནང་སྟེ། སྲོག་གི་ཕྱིར་གནང་བའི་ཕྱིར་དང་། དེ་བས་ཚུལ་
ཁྲིམས་ལྷག་པའི་ཕྱིར། གཞན་ཡང་རྒྱུད་སྦྱངས་པའི་ཕྱིར། ཉོ་ཚོང་སོགས་གནང་ངོ་། །
ཞེས་གསུངས་པའི་ཕྱིར། རང་གི་རྐྱེན་དགོས་གཙོ་བོ་མ་ཡིན་པ་དང་འདོམས་པ་ལའང་
གསུམ་སྟེ། ལུས་དང་། བསོད་ནམས་དང་། ལོངས་སྤྱོད་ཀྱི་བར་ཆད་དང་འདོམས་པ་
ལའང་བཅས་རྐྱང་ཕྲན་ཚེགས་ཅི་རིགས་གནང་བའི་ཕྱིར། རིན་ཆེན་ཕྲེང་བ་ལས། དེ་
དག་གི་དོན་དུ་བཅས་པ་ཅི་རིགས་པ་གནང་སྟེ་ནད་པ་ལ་ཕྱི་དྲོའི་ཁ་ཟས་དང་དཀོན་
མཆོག་མཆོད་པའི་ཕྱིར་དུ་དབྱངས་ལེན་པ་དང༌། རིན་པོ་ཆེ་ལ་རེག་པ་གནང་བ་ལྟ་
བུའོ། །ཞེས་གསུངས་པའི་ཕྱིར།
གཞན་གྱི་རྐྱེན་དགོས་ལ་ལྟུང་མེད་དེ་དང་འདྲ་སྟེ། དེའི་རྐྱེན་དགོས་གཙོ་བོ་ཚུལ་
ཁྲིམས་སོགས་སྔ་མ་གསུམ་དང་འདོམས་པ་ལ་གནང་བ་གང་ཞིག །གཙོ་བོ་མ་ཡིན་པའི་
གསུམ་དང་འདོམས་ནའང་བཅས་རྐྱང་ཅི་རིགས་གནང་བའི་ཕྱིར། དང་པོ་གྲུབ་སྟེ། དགེ་
ཚུལ་གྱི་ཚུལ་ཁྲིམས་ཆེད་དུ་ནུབ་ལྷག་ཉལ་བ་དང་། བཙུན་མོ་ལ་ལམ་གྱི་ཆེད་དུ་ཕོ་བྲང་
དང་། ཆར་སྲོག་གི་ཆེད་དུ་བུད་མེད་ལ་རེག་པ་ལྟ་བུ་ཡིན་པའི་ཕྱིར། རིན་ཆེན་ཕྲེང་བ་
ལས། གཙོ་བོ་གསུམ་ནི་རང་གི་དང་མ་འདོམས་ན་ཆང་མ་གཏོགས་པའི་ཐ་སྙད་ཅན་
(༡༥༧ན)གནང་སྟེ། སྡིག་ཅན་ཉེ་བར་གནས་པའི་ཕྱིར་ནུབ་ལྷག་ཉལ་དང་། ཕོ་བྲང་དུ་
གནས་པ་དང་། ཆུར་ཉམ་ཐག་པ་བསྒྲལ་བའི་ཕྱིར་དུ་བུད་མེད་ལ་རེག་པ་གནང་བ་ལྟ་
བུ་སྟེ། རང་གི་དང་འདོམས་ན་རང་གཙོ་ཆེ་སྟེ། ཞེས་གསུངས་པའི་ཕྱིར། གཉིས་པ་གྲུབ་
སྟེ། རིན་ཆེན་ཕྲེང་བ་ལས། གཙོ་བོ་མ་ཡིན་པ་གསུམ་ལའང་། ཞེས་པ་ནས། འོན་ཀྱང་
དགག་བྱ་དང་དགོས་པ་གང་ཆེ་བརྩི་བ་ཤིན་ཏུ་གལ་ཆེ། ཞེས་གསུངས་པའི་ཕྱིར། ༢

ཁ་ཅིག་ན་རེ། རང་དང་མི་དང་དུད་འགྲོ་ལ་གསོད་པ་གསུམ་འདོམས་ན་ཇི་ལྟར་
བྱ་ཞེ་ན། ཁ་ཅིག་ན་རེ། དུད་འགྲོ་གསོད་པ་གནང་སྟེ། ལྟུང་བ་ཆེ་བའི་ངོར་ཆུང་བ་གནང་
བ་གང་ཞིག །བདག་ཉིད་གསོད་ན་སྦོམ་པོ། མི་གསོད་ན་ཕམ་པ་དང་། དུད་འགྲོ་གསོད་
ན་ལྟུང་བྱེད་ལས་མི་སྐྱེད་པའི་ཕྱིར་དང་། ལྟུང་བ་ཆུང་ངུ་བཤགས་པས་འདག་པའི་ཕྱིར་
ཟེར་བ་དེ་མི་འཐད་པར་ཐལ། དུད་འགྲོ་གསོད་པ་ལ་གནང་བ་མེད་པའི་ཕྱིར། དེ་ལྟར་
ན་ནང་འདོམས་པ་ན་བདག་ཉིད་གསོད་དུ་འཇུག་པར་འོས་པའི་ཕྱིར། ལུང་ལས། སྲོག་
ཉིད་སྤང་བར་བྱ་ཞིང་སྲོག་ཆགས་བསད་པར་བྱ་བ་མ་ཡིན་ནོ། །ཞེས་པ་དང་། ཚུལ་
ཁྲིམས་ཡང་དག་པའི་མདོ་ལས། དགེ་སློང་དག །སྲོག་དང་བྲལ་ཞིང་ཤི་བ་ནི་བླའི། །
ཚུལ་ཁྲིམས་ཉམས་ཤིང་ཞིག་པ་ནི་དེ་ལྟར་མ་ཡིན། ཞེས་སྒྲུབ་བྱེད་དང་བཅས་ཏེ། བཀའ་
སྩལ་པའི་ཕྱིར། བྱས་པ་ལ་ཁོ་ན་རེ། དེ་མི་འཐད་པར་ཐལ། དེས་བདག་ཉིད་བསད་ན་
སྦོམ་པོ་སྐྱེད་པའི་ཕྱིར། རྟགས་མ་གྲུབ་སྟེ། ཚུལ་ཁྲིམས་བསྲུང་འདོད་ཀྱིས་སྲོག་བཏང་
བ་ཡིན་པའི་ཕྱིར། བཅས་རྐྱང་ནང་འདོམས་ན་བྱེད་ཚུལ་ཡོད་དེ། དེ་ལ་ཆེ་བའི་ངོར་ཆུང་
བ་གནང་བ་སྔར་གྱི་ལྟུང་མེད་ཕལ་ཆེར་ལྟ་བུ་དང་། ཆུང་བའི་ངོར་ཡང་ཆེ་བ་གནང་བ་
དགེ་ཚུལ་གྱི་དབྱར་རལ་བའི་ཉེས་བྱས་སྤངས་པའི་དོན་དུ་ནུབ་ལྷག་ཉལ་གྱི་ལྟུང་བྱེད་
གནང་བ་ཡོད་པའི་ཕྱིར། རྩ་བར། དགེ་ཚུལ་དང་ལྡན་(༡༥༧བ)པས་སོ། །ཞེས་གསུངས་
པའི་ཕྱིར།
ལྔ་པ་བསླབ་བྱ་ཡོད་དེ། བམ་ལྔ་ལས། བསླབ་པར་བྱ་བ་ནི་ཡུལ་ཐམས་ཅད་ལ་
གནས་སྐབས་ཐམས་ཅད་དུ་མ་བྱིན་པར་ལེན་པའི་སྦྱོར་བའི་སྦྱོར་བ་ཉེས་བྱས་དང་།
སྦྱོར་བ་སྦོམ་པོ་དང༌། དངོས་གཞིར་འགྱུར་བ་རྣམ་པ་ཐམས་ཅད་དུ་བསྟེན་པར་མི་བྱ་
བར་བསླབ་པར་བྱའོ། །ཞེས་གསུངས་པའི་ཕྱིར། བསླབ་བྱ་གནམ་རྩེ་ལྡེང་མ་ལས་

བཤད་པ་ལྟར་བྱའོ། ། ་
སྲོག་གཅོད་ཀྱི་ཕམ་པ་བཤད་པ། 
གསུམ་པ་སྲོག་གཅོད་ཀྱི་ཕམ་པ་ནི། སྲོག་བཅད་ནའོ། །དེ་ལྟར་བསམ་པས་སོ། །
མིར་གྱུར་པའོ། །དེ་ལྟར་འདུ་ཤེས་པས་སོ། །གང་ཡང་རུང་བས་སོ། །ཞེས་བྱུང་། འདི་
ལ་གླེང་གཞི་དང་། དགག་བྱ་དང་། ངོ་བོ་དང་། ཡན་ལག་གི་བརྩི་བ་དང་། བསླབ་བྱ་
དང་ལྔ་ལས། དང་པོ་གླེང་གཞི་ནི། བཅས་པའི་གླེང་གཞི་སྟོན་པ་ཡུལ་སྤོང་བྱེད་ཀྱི་ཆུ་
ཀླུང་ཡིད་འོང་ལྡན་གྱི་འགྲམ་ཚལ་གསེབ་ན་བཞུགས་པས། དགེ་སློང་རྣམས་ལ་ནི་སྡུག་
པ་བསྒོམ་པར་བསྔགས་པས་དགེ་སློང་ལུས་ལ་དམུས་བྱུང་ཞིང་སྨོད་ལ་མཚོན་ཀྱང་འབྱིན།
དུག་པ། ཐག་པས་འཆིང་། གཡང་སར་མཆོང་བར་བྱེད། དགེ་སློང་ལ་རྩོལ་བར་བྱེད་
སྐབས་བཅོམ་ལྡན་འདས་ལ་གསོལ་པས། དགེ་འདུན་བསྡུས་ཏེ་ཕན་ཡོན་བཅུ་གཟིགས་
ནས་ཡང་དགེ་སློང་གང་དགེ་སློང་གིས་མི་འམ་མིར་ཆགས་པ་ལ་རང་གི་ལག་དར་ཏེ་
སྲོག་གཅོད་དམ། མཚོན་འབྱིན་ནམ། དེ་འཆི་བར་བཅུག་གམ། དེ་ལ་འཆི་བའི་བསྔགས་
པ་བརྗོད་པས་ཡང་དེས་དུས་བྱས་ན་དགེ་སློང་དེ་ཡང་ཕམ་པ་ཡིན་གྱི་གནས་པར་མི་བྱ་
ཞེས་བཅས་པ་དང་པོ་མཛད། དགེ་སློང་མ་སྐྱོང་མས་ཕན་སེམས་ཀྱིས་ཆོམ་རྐུན་པ་དྲུག་
ཅུར་ལན་ཚྭའི་སྨན་བཙབ་བྱིན་ནས་ཤི་བས་ཕམ་པར་གྱུར་གསུངས། ཕན་སེམས་ཀྱིས་
ཀྱང་སྨན་མ་ཡིན་པ་སྟེར་བ་བཀག །ཉེ་སྡེས་ཆུང་མའི་མངལ་བླུགས་པ་ལ་ཡི་རང་བས་
ལྟུང་མེད་དང་། བྲན་པས་སྐྱོང་བ་ལ་ཁྲོས་ནས་དུག་ཟོས་ཀྱང་བླ་སྨྲས་པས་དུག་ཟོས་
པས་ཤི་བ། རྒན་ཞུགས་བུས་(༡༥༨ན)ཕུལ་བས་ཤི་བ་རྣམས་ལ་ལྟུང་མེད་དང་ངལ་བ་མི་

ཕུལ་བའི་གླེང་གཞི་བཅས་པ་སོགས་ཡིན་པའི་ཕྱིར། བདུད་ཀྱིས་བརླམ་པའི་ཕྱི་པའི་
དགེ་སྦྱོང་སྦེད་ཀྱིས་དགེ་སློང་དྲུག་ཅུ་བསད་ཀྱང་དེ་གླེང་གཞིར་མི་རུང་བར་མཁས་པ་
དམར་སྟོན་སོགས་བཞེད་པ་ལ། ཁ་ལུང་ཅིག་ན་རེ་དེ་མི་འཐད་དེ། དགེ་སློང་རབ་ཏུ་མང་
པོ་ནི་གསོད་དུ་འཇུག་པ་པོ་བསད་བྱ་ཡིན་གྱི། གསོད་པ་པོ་དང་དགེ་སྦྱོང་སྦེད་ཡིན་པའི་
ཕྱིར་དང་། ཚིག་ལེ་ལས། བསོད་ནམས་ཐོབ་དང་ལྷུང་བཟེད་སོགས། །འདོད་པ་དེ་
བསྟེན་བཀག་པ་ཡིན། །ཞེས་པ་དགེ་སློང་མང་པོ་ལ་མི་འགྲིག་གི །གསོད་པ་པོ་དགེ་
སྦྱོང་སྤེད་ལ་འགྲིག་པའི་ཕྱིར་ཟེར། 
སྐབས་འདིའི་གླེང་གཞི་ལ་དགེ་སྦྱོང་སྦེད་མི་རུང་བར་ཐལ། དེའི་གླེང་གཞི་ལ་དགེ་
སློང་མང་པོ་བཤད་པ་གང་ཞིག །དགེ་སྦྱོང་སྦེད་རི་དྭགས་བཟློག་ཕྱི་རོལ་པའི་དགེ་སྦྱོང་
དུ་གསུངས་པའི་ཕྱིར། དང་པོ་གྲུབ་སྟེ། ལུང་རྣམ་འབྱེད་ལས། ཀུན་དགའ་བོ་དགེ་སློང་
དག་གིས་ཀྱང་དགེ་སློང་ལ་རྩོལ་བར་བྱེད་དམ། རྩོལ་བར་བགྱིད་དོ། །ཞེས་དང་། ལུང་
ལས། རབ་ཏུ་མང་པོས། ཞེས་དང་། བམ་ལྔ་ལས་ཀྱང་། དགེ་སློང་དེ་ཡང་ཕམ་པར་
འགྱུར་བ་ཡིན་ཞིང་གནས་པར་མི་བྱའོ། །ཞེས་བཅས་པ་མཛད། ཡུལ་ནི་སྤོང་བྱེད། གང་
ཟག་ནི་དགེ་སློང་རབ་ཏུ་མང་པོ། །ཉོན་མོངས་ནི་མི་བཟོད་པ། ཉེས་པ་ནི་གསོད་པའོ། །
ཞེས་གསུངས་པའི་ཕྱིར། རྗེ་འདུལ་འཛིན་ཆེན་པོའི་གླེང་འབུམ་ལས། འདི་རི་དྭགས་
བཟློག་དགེ་སྦྱོང་སྦེད་ལ་བཅས་པ་མི་འཐད་དེ། ཞེས་གསུངས་པའི་ཕྱིར། དེས་ན་དགེ་
སློང་མང་པོ་དགོས་པས་དགེ་སྦྱོང་སྦེད་དགེ་སློང་ཡིན་པར་བྱས་ཀྱང་གཅིག་ཡིན་པས་མི་
འགྲིག་པའི་ཕྱིར་རོ། །གཉིས་པ་གྲུབ་སྟེ། ཕྱི་རོལ་པར་མ་ཟད་དགེ་ཚུལ་ལའང་གླེང་
གཞི་མ་མཛད་པ་སྒྲ་གཅན་འཛིན་བཞིན་ཡིན་པའི་ཕྱིར། རྗེ་འདུལ་འཛིན་ཆེན་པོའི་གླེང་
གཞི་ལས། བསླབ་པ་འཆའ་བའི་ཡུལ་(༡༥༨བ)ནང་པའི་ནང་ནས་ཀྱང་དགེ་སློང་ཡིན་པ་

དགོས་པར་གསུངས་ཤིང་། འདུལ་བ་ལུང་ལས། རི་དྭགས་བཟློག་དགེ་སྦྱོང་སྦེད་ཕྱི་
རོལ་པའི་དགེ་སྦྱོང་དུ་གསུངས་ཤིང་། ཞེས་གསུངས་པའི་ཕྱིར། ཌ་ཤཱ་ཀཎྜོ་ཁཌཱ
ཚིག་ལེ་ལས། བསོད་ནམས་ཐོབ་དང་ལྷུང་བཟེད་སོགས། །འདོད་པ་དེ་བསྟེན་
བཀག་པ་ཡིན། །ཞེས་པས་དགེ་སློང་མང་པོ་ལ་མི་འགྲིག་ལ། དགེ་སྦྱོང་སྦེད་ལ་འགྲིག་
ཟེར་བ་ཐ་ཆད་ཡིན་པར་ཐལ། སྐྱོང་མས་བསོད་ནམས་འདོད་ནས་དུར་ཁྲོད་ཀྱི་ཆོམ་རྐུན་
ཁྲིམས་ཅན་དྲུག་ཅུར་ལན་ཚྭའི་སྨན་བླུད་ནས་བསད་པའི་གླེང་གཞི་དང་བསོད་ནམས་
ཐོབ་ཅེས་པ་འགྲིག །དགེ་སློང་ལྷུང་བཟེད་མེད་པ་ཅིག་གིས་ནད་པ་ཅིག་འཆི་བའི་དེ་དང༌།
དེ་བཞིན་དུ་སྣམ་སྦྱར་མེད་པ་ཅིག་གིས་ནད་པ་ཅིག་ཤི་ན་སྙམ་པའི་གླེང་གཞི་སོགས་
དང་། ལྷུང་བཟེད་སོགས། འདོད་པ་དེ་བསྟེན་ཞེས་པ་འགྲིག །དགེ་སྦྱོང་སྦེད་ནི་བཀག་
ཅེས་པ་དང་མི་འགྲིག་པའི་ཕྱིར། དང་པོ་གྲུབ་སྟེ། རྩ་བར་ཕན་པར་འདོད་པ་ཉིད་ཀྱི་
འཆི་བའི་ཕྱིར་སྨན་མ་ཡིན་པ་བྱིན་པ་ལ་ནི་ན་སྨད་པ་མེད་དོ། །ཞེས་གསུངས་པའི་གླེང་
གཞི་ཡོད་པའི་ཕྱིར། ཐམས་ཅད་མཁྱེན་པའི་གླེང་འབུམ་ལས། ཁམ་ཕོར་དྲུག་ཅུ་བླངས་
ནས་བསོད་ནམས་ཀྱི་བློས་དེ་དག་བླུད་པས་ཐམས་ཅད་ཤིའོ། །ཞེས་གསུངས། གཉིས་
པ་གྲུབ་སྟེ། རྩ་བར། རྫས་ཀྱི་ཕྱིར་ཡང་གཞན་འཆི་བར་འདོད་པར་མི་བྱའོ། །ཞེས་དང་།
གླེང་འབུམ་ཆེན་མོ་ལས། ཁྱོད་ལྷུང་བཟེད་ཀྱི་ཕྱིར་འདི་ལྟ་བུའི་སེམས་བསྐྱེད་རུང་ངམ།
ཞེས་དང་། ཁྱོད་སྣམ་སྦྱར་གྱི་ཕྱིར་དུ་འདི་ལྟ་བུའི་སེམས་བསྐྱེད་རུང་ངམ། དེ་ངོ་ཚ་ནས་
ཅང་མི་སྨྲའོ། །སྐབས་དེ་གསོལ་པས། རྫས་ཀྱི་ཕྱིར། ཞེས་སོགས་གསུངས་པའི་ཕྱིར།
གསུམ་པ་གྲུབ་སྟེ། དེ་བཀག་པ་འཆའ་ཡུལ་གྱི་རྟེན་དུ་མི་རུང་བའི་ཕྱིར། སེམས་
ཅན་ཐམས་ཅད་ཀྱང་དེའི་རྟེན་དུ་འགྱུར་བའི་ཕྱིར། རིན་ཆེན་ཕྲེང་བ་ལས་ཀྱང་། ཁ་ཅིག་
དགེ་སྦྱོང་སྦེད་ལ་བཅས་པར་འདོད་པ་མི་འཐད་(༡༥༩ན)དེ་ལུང་དང་བམ་ལྔར་འགལ་

ཞིང་། རྣམ་ཊིར། དགེ་སྦྱོང་སྦེད་ཅེས་བྱ་བ་ནི་ཁྱིམ་པ་ཞིག་གི་མིང་སྟེ། ཞེས་པ་དང་
འགལ་བའི་ཕྱིར། ཞེས་གསུངས་པའི་ཕྱིར། 
གཉིས་པ་དགག་བྱ་ལ་མཐོང་ཆོས་ཀྱི་འབྲས་བུ་དང་རྣམ་སྨིན་གྱི་འབྲས་བུ་སྔར་
དང་འདྲ། རྒྱུ་མཐུན་གྱི་འབྲས་བུ་ལ་མྱོང་བ་རྒྱུ་མཐུན་གྱི་འབྲས་བུ་ཕྱི་མ་ལ་ཚེ་ཐུང་བ་
དང་བྱེད་པ་རྒྱུ་མཐུན་གྱི་འབྲས་བུ་ཕྱི་མ་ལ་སྲོག་གཅོད་དགའ་ཞིང་འཇུག་པ་དང་། བདག་
འབྲས་མདོག་ངན་པར་སྐྱེ་བ་དང་། ཡིད་མི་འོང་བ་མྱོང་བ་སོགས་ཡིན་པས་སྤང་དགོས་
པའི་ཕྱིར། །།
གསུམ་པ་སྲོག་གཅོད་པའི་ཕམ་པའི་ངོ་བོ་ཡོད། བཅས་ལྡན་དགེ་སློང་གིས་རང་
ལས་ཤེས་རྒྱུད་ཐ་དད་པའི་མི་འམ་མིར་ཆགས་པ་གང་རུང་ཀུན་སློང་གསོད་སེམས་ཀྱིས་
སྦྱོར་བ་རང་ངམ་གཞན་བསྐོས་པ་གང་རུང་གི་ལུས་ངག་ཏུ་གྲུབ་ཅིང་། མཐར་ཐུག་དེའི་
རྐྱེན་གྱིས་རང་གི་སྔ་རོལ་དུ་ཤི་བའི་དངོས་གཞིའི་ལྟུང་བ་དེ་ཡིན་པའི་ཕྱིར། སུམ་བརྒྱ་
པ་ལས། གང་ཞིག་རང་བཞིན་གནས་ལ་བསླབ་བཅས་པས། །མི་གཞན་ཡིན་ལ་མིར་ནི་
འདུ་ཤེས་དང་། །བསད་པའི་བསམ་པས་འཁྲུལ་མེད་གསོད་བྱེད་ཅིང་། །མི་ཤི་རྨི་ལམ་
མ་གཏོགས་དེ་བརླག་འགྱུར། །ཞེས་གསུངས་པའི་ཕྱིར། 
ཡན་ལག་གི་བརྩི་བ་ལ་གཞི་བསམ་པ་སྦྱོར་བ་མཐར་ཐུག་བཞི་ལས། སྲོག་གཅོད་
ཕམ་པའི་གཞི་ལ། རང་ལས་རྒྱུད་ཐ་དད་པའི་མི་འམ་མིར་ཆགས་པ་དགོས་ཏེ། རང་
ལས་གཞན་པའི་མི་འམ་མིར་ཆགས་པ་བསད་ན་ཕམ་པ་དང་། རང་བསད་ན་སྦྱོར་སྦོམ་
དང་། མི་མ་ཡིན་དང་སྤྲུལ་པ་བསད་ན་སྦོམ་པོ་དང་། དུད་འགྲོ་བསད་ན་ལྟུང་བྱེད་སྐྱེད་
པའི་ཕྱིར། དང་པོ་གྲུབ་སྟེ། སོ་སོ་ཐར་པ་ལས། མི་འམ་མིར་ཆགས་པ། ཞེས་དང་།
འོད་ལྡན་ལས། གཞན་ཡིན་ལ། ཞེས་དང༌། རྩ་བར། སྲོག་བཅད་ནའོ། །ཞེས་དང་། བྱེ་

བྲག་བཤད་(༡༥༩བ)མཚོ་ལས། འཕགས་པ་ཉེར་སྦས་ཀྱིས་མེར་མེར་པོ་བསད་ན་མཐར་
འགྱུར་རོ། །ཞེས་གསུངས་པའི་ཕྱིར། 
གཉིས་པ་གྲུབ་སྟེ། རྩ་བར། བདག་ཉིད་གསོད་ན་སྦོམ་པོའོ། །ཞེས་གསུངས་པའི་
ཕྱིར། གསུམ་པ་གྲུབ་སྟེ། འོད་ལྡན་ལས། མི་ཞེས་ཅིའི་ཕྱིར་སྨོས་ཞེ་ན། འགྲོ་བ་གཞན་
སྤྲུལ་པ་ལ་ནི་ལྟུང་བ་ཆུང་བར་འགྱུར་རོ། །ཞེས་དང་། ལུང་ལས། ཚེ་དང་ལྡན་པ་མི་མ་
ཡིན་པ་ཤིན་ཏུ་ཆེན་པོ་བསད་ན་ཉེས་པ་སྦོམ་པོར་འགྱུར། ཞེས་དང་། ལུང་གཏམ་གྱི་
གཞི་ལས། གང་ཞིག་འགྲོ་བ་ཐམས་ཅད་དང་མ་འབྲེལ་བ་ནས་སྤྲུལ་པའོ། །དེ་སྲོག་དང་
བྲལ་ཅིར་འགྱུར། བཤད་པ། དམན་པ་སྦོམ་པོར་འགྱུར་རོ། །ཞེས་གསུངས་པའི་ཕྱིར།
བཞི་པ་གྲུབ་སྟེ། རྩ་བར། དུད་འགྲོ་གསོད་པའི་ལྟུང་བྱེད་དོ། །ཞེས་གསུངས་པའི་ཕྱིར།
མི་ལ་ཕམ་པ་དང་མི་མ་ཡིན་ལ་སྦོམ་པོ་དང༌། དུད་འགྲོ་ལ་གསོད་པའི་ལྟུང་བྱེད་
འབྱུང་བའི་རྒྱུ་མཚན་ཡོད་དེ། མི་དཀོན་མཆོག་གསུམ་དང་སྡོམ་པ་གསུམ་ཀའི་རྟེན་ཡིན་
པས་ཆེ་ལ། མི་མ་ཡིན་དེ་དཀོན་མཆོག་གཉིས་དང་བསམ་གཏན་ཟག་མེད་ཀྱི་སྡོམ་པ་
གཉིས་ཀྱི་རྟེན་ཡིན་པས་འབྲིང་། དུད་འགྲོ་ལ་དཀོན་མཆོག་དང་སྡོམ་པ་ཡང་མེད་པས་ཐ་
ཆད་ཡིན་པའི་ཕྱིར། འོད་ལྡན་ལས། མི་རྣམས་ནི་གཙོ་བོ་ཡིན། མི་མ་ཡིན་རྣམས་ནི་
འབྲིང་ཡིན། དུད་འགྲོ་རྣམས་ནི་ཐ་ཆད་ཡིན་པས་ལྟུང་བ་ཐ་དད་པར་ཁོང་དུ་ཆུད་པར་
བྱའོ། །ཞེས་གསུངས་པའི་ཕྱིར། མིའམ་མིར་ཆགས་པའི་ཁྱད་པར་ཡོད་དེ། མིའི་སྐྱེ་བའི་
གནས་སྐབས་བཅུའི་དང་པོ་བཞི་ནི་ལུས་སྲོག་ཡང་གསུམ་འདུས་ཙམ་གྱི་མིར་ཆགས་པ་
ཡིན། ཕྱི་མ་དྲུག་ནི་རྐང་ལག་འགྱུས་པ་སྟེ་རྐང་ལག་གི་རྣམ་པ་དོད་པ་ནས་མིའི་གནས་
སྐབས་སུ་འཇོག་པའི་ཕྱིར། དང་པོ་གྲུབ་སྟེ། རྣམ་འབྱེད་ལས། མིར་ཆགས་པ་ཞེས་བྱ་བ་
ན་གང་གིས་མའི་མངལ་དུ་དབང་པོ་གསུམ་པོ་ལུས་དང་སྲོག་དང་ཡིད་ཀྱི་དབང་པོ་

རྣམས་རྙེད་(༡༦༠ན)པའོ། །ཞེས་དང་། འོད་ལྡན་ལས། མིར་ཆགས་པ་ཞེས་བྱ་བ་ནི་མེར་
མེར་པོ་དང་། ནུར་ནུར་པོ་དང་། ལྟར་ལྟར་པོ་དང་། མཁྲང་འགྱུར་གྱི་སྐབས་རྣམས་ཡིན་
ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྣམ་འབྱེད་ལས། མི་ཞེས་བྱ་བ་ནི་
གང་གིས་དབང་པོ་དྲུག་མིག་དང་རྣ་བ་དང་སྣ་དང་ལྕེ་དང་ལུས་དང་ཡིད་ཀྱི་དབང་པོ་
རྣམས་རྙེད་པའོ། །ཞེས་དང་། འོད་ལྡན་ལས། མི་ནི་རྐང་ལག་འགྱུས་པ་དང་། བྱིས་པ་
དང་། གཞོན་ནུ་དང་། དར་ལ་བབས་པ་དང་། དར་མ་དང་། རྒན་པོའི་སྐབས་རྣམས་
ཡིན་ནོ། །ཞེས་གསུངས་པའི་ཕྱིར།
གཉིས་པ་བསམ་པ་ལ་འདུ་ཤེས་དང་ཀུན་སློང་གཉིས་ལས་འདུ་ཤེས་མ་འཁྲུལ་པ་
འམ་ཐེ་ཚོམ་ཡན་ཆད་ཅིག་དགོས་ཏེ། དཀར་པོ་གོན་པ་གསོད་སྙམ་ནས་དམར་པོ་གོན་
པ་བསད་ན་དང་། དུད་འགྲོ་འདུ་ཤེས་ནས་མི་བསད་ན་ཕམ་པ་མི་འབྱུང་བའི་ཕྱིར། རྩ་
བར། མིར་གྱུར་པའོ། །དེ་ལྟར་འདུ་ཤེས་པས་སོ། །ཞེས་གསུངས་པའི་ཕྱིར་དང་། འོད་
ལྡན་ལས་ཀྱང་། མིར་འདུ་ཤེས་ཞེས་བྱ་བ་ནི་འགྲོ་བ་གཞན་དུ་འདུ་ཤེས་པས་ནི་མཐར་
འགྱུར་བ་མེད་པར་བསྟན་ཏོ། །ཞེས་དང་། ཞུ་བ་ལས། མི་གཉིས་འཁོད་པ་ན་དེ་ན་དེ་
བསད་དོ་སྙམ་ནས་གཅིག་བསད་པའི་སེམས་ཀྱིས་གཉིས་པ་འགུམ་ན་ཅིར་འགྱུར།
བཀའ་སྩལ་པ། ཉེས་པ་སྦོམ་པོའོ། །ཞེས་དང་། ཞུ་བ་ལས། མི་ལ་མི་མ་ལགས་པའི་
འདུ་ཤེས་ཀྱིས་འགུམ་ན་ཅིར་འགྱུར། བཀའ་སྩལ་པ། ཉེས་པ་སྦོམ་པོའོ། །ཞེས་གསུངས་
པའི་ཕྱིར། ཀུན་སློང་གསོད་སེམས་རྒྱུན་མ་ལོག་པས་བསད་དགོས་ཏེ། གསོད་སེམས་
མེད་ན་ཕ་བསད་པ་ལའང་ལས་ལམ་ཡང་མེད་ལ་གསོད་སེམས་ཡོད་ཀྱང་འདུན་པ་བར་
སྐབས་སུ་ལོག་ནའང་ཕམ་པ་མི་སྐྱེད་པའི་ཕྱིར། རྩ་བར། སྲོག་བཅད་ནའོ། །དེ་ལྟར་
བསམས་པས་སོ། །ཞེས་དང་། ཡང་རྩ་བར། འདུན་པ་བཟློག་པའི་འོག་ཏུ་ན་རྒྱུ་ཉིད་པ་

ཡིན་ནོ། །(༡༦༠བ)ཞེས་གསུངས་པའི་ཕྱིར་དང་། འོད་ལྡན་ལས་ཀྱང་། བསད་པའི་
བསམ་པས་ཞེས་བྱ་བ་ནི་བསད་པར་བྱ་བའི་སེམས་ཀྱིས་སོ། །ཞེས་དང་། ལུང་ལས་
ཀྱང་། དགེ་སློང་གིས་སྐྱེས་པ་དང་། བུད་མེད་དང་། མ་ནིང་དག་བསད་པའི་སེམས་
ཀྱིས། ཞེས་དང་། བམ་ལྔ་ལས། འདིའི་བྱེད་པ་པོ་ནི། གསོད་སེམས་དང་། མིའི་འགྲོ་བ་
གཞན་ལ་དེར་འདུ་ཤེས་པས་སྲོག་གཅོད་པའོ། །ཞེས་གསུངས་པའི་ཕྱིར་དང༌། འདུ་
ཤེས་དང་གསོད་སེམས་ལ་དེར་ཐེ་ཚོམ་པ་ཡོད་ནའང་བསམ་པས་ལྟུང་བ་དངོས་གཞི་
སྐྱེད་སྟེ། བམ་ལྔ་ལས། དངོས་པོ་ལ་ཐེ་ཚོམ་ཟ་བའི་བསམ་པ་དང་བཅས་པས་ཞུགས་པ་
ལ་ན་སྨད་པ་མེད་དོ། །ཞེས་གསུངས་པའི་ཕྱིར།
པའི་དུག་དང་ཕྱེ་མ་དང་དོང་དང་ཤིང་དང་རང་བཞིན་ཉམས་པར་གཏོང་བ་དང་འཁྲུལ་
འཁོར་སོགས་དང་། དེ་ལ་ཕན་སེམས་ཀྱིས་སྨན་བླུད་དེ་འཆི་བར་བྱས་ནའང་ཕམ་པ་
སྐྱེད་པར་འདྲ་བའི་ཕྱིར། ·རྩ་བར། གང་ཡང་རུང་བས་སོ། །བྱེ་བྲག་མེད་པར་ནི་ལུས་
དང་དེ་དང་འབྲལ་བ་དང་འཕངས་པ་དང་གཞན་དང་བསྒོ་བ་རྣམས་སོ། །དུག་དང་ཕྱེ་
མ་དང་དོང་དང་ནས་སྒྱུ་ཐབས་དང་རོ་ལངས་དང་རྗེས་སུ་སྦྱོར་བ་རྣམས་སོ། །ཞེས་དང་།
ཕན་པར་འདོད་པ་ཉིད་ཀྱིས་འཆི་བའི་ཕྱིར་སྨན་མ་ཡིན་པ་བྱིན་ལ་ན་སྨད་པ་མེད་དོ། །
ཞེས་གསུངས་པའི་ཕྱིར། བཞི་པ་མཐར་ཐུག་ནི། སྔར་གྱི་སྦྱོར་བ་དེས་རྐྱེན་གྱིས་མི་དེ་
རང་གི་སྔ་རོལ་དུ་ཤི་བ་ཅིག་ངེས་པར་དགོས་ཏེ། བསད་བྱའི་སྔོན་དུ་གསོད་པ་པོ་ཤི་བ་
དང་གཉིས་ཀ་དུས་མཉམ་དུ་ཤི་བ་ལ་ཕམ་པ་མེད་པའི་ཕྱིར། མཛོད་ལས། སྔ་དང་
མཉམ་དུ་ཤི་བ་ལ། །དངོས་མེད་ལུས་གཞན་སྐྱེ་ཕྱིར་རོ། །ཞེས་གསུངས་པའི་ཕྱིར་དང་།
སྦྱོར་བ་དེའི་རྐྱེན་གྱིས་ཤི་བ་ཅིག་དགོས་པའི་ཕྱིར། རྩ་བར། གཞི་དེས། དེའི་ཚེ་འམ།

གཞན་གྱི་ཚེ་ཤི་ནའོ། །ཞེས་དང༌། འོད་(༡༦༡ན)ལྡན་ལས། དེའི་ཚེ་འམ། གཞན་གྱི་ཚེ་ཤི་
ཡང་རུང་སྟེ། སྦྱོར་བ་དེས་ཤི་ན་མཐར་འགྱུར་བར་རིག་པར་བྱའོ། །ཞེས་དང་། ལུང་
ལས་ཀྱང་། དེས་དེའི་ཚེ་མ་ཡིན་ཡང་། འོན་ཀྱང་དེས་དེའི་འོག་དུའོ། །ཞེས་གསུངས་
པའི་ཕྱིར། མཐར་ཐུག་གི་དོན་ལ་འཕགས་ཡུལ་གྱི་ཉན་ཐོས་སྡེ་པའི་པཎྜི་ཏ་དག་ན་རེ།
གལ་ཏེ་བཅས་ལྡན་དགེ་སློང་བཅུའི་གཅིག་གིས་འཆི་ངེས་ཀྱི་མཚོན་ཚེས་གཅིག་ལ་
བསྣུན་པ་ནས། བཅུ་པས་འཆི་ངེས་ཀྱི་མཚོན་ཚེས་བཅུ་ལ་བསྣུན་ཏེ་མི་གཅིག་པུ་དེ་
བསད་པའི་ཚེ་བཅུ་ཆར་ལ་ཕམ་པ་བསྐྱེད་དམ་མི་སྐྱེད། བསྐྱེད་ན་བྱེ་བྲག་བཤད་མཚོ་
ལས། དགུ་པོ་རྣམས་ཀྱིས་ནི་ཕམ་པའི་རྣམ་པར་རིག་བྱེད་མ་ཡིན་པ་བཟུང་བ་ཡིན་ནམ།
བཅུ་པས་ནི་ཕམ་པའི་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་བཟུང་བ།
ཞེས་གསུངས་པ་དང་འགལ་ལོ། །མི་སྐྱེད་ནའང་བྱེ་བྲག་བཤད་མཚོ་ལས། བཅུ་ཆར་
གྱིས་ཕམ་པའི་རྣམ་པར་རིག་བྱེད་མ་ཡིན་པ་བསྡུས་སོ། །ཞེས་གསུངས་པ་དང་འགལ་
བའི་ཕྱིར་ཟེར་ན། དེ་དུས་ཀྱི་འདུལ་འཛིན་གཞན་དག་ན་རེ། སྔ་མ་ཁོ་ནས་འཆི་ངེས་
བྱས་པས་གཉིས་པ་སོགས་ཕྱི་མ་དགུ་ལ་ཕམ་པ་མི་སྲིད་པའི་ཕྱིར་ཏེ། འཆི་བའི་ཚེ་མཚོན་
བསྣུན་ན་ཕམ་པ་མི་འོང་བའི་ཕྱིར། བྱེ་བྲག་བཤད་མཚོ་ལས། གང་གི་ཚེ་དབུགས་རྔུབ་
པ་དང་འབྱུང་བ་ཐ་མར་གྱུར་ཅིང༌། ཅེས་པ་ནས། མཚོན་བསྣུན་ཏེ་དུས་བྱས་ན་དེས་
ཕམ་པར་མི་འགྱུར་ཏེ། ཞེས་གསུངས་པའི་ཕྱིར། ཞེས་པའི་རྩོད་ཚུལ་འཆད་པར། འོད་
ལྡན་ལས། གཞན་དག་ན་རེ། དང་པོ་བ་ཉིད་ཀྱིས་ངེས་པར་བྱས་པའི་ཕྱིར། གཉིས་པ་
ལ་སོགས་པ་ལ་ནི་ཕམ་པར་མི་རིགས་ཏེ། དང་པོ་བས་ཚེའི་ཚད་ནི་ཅི་ཡོད་པ་མེད་པར་
བྱས་པ་དེ་ཁོ་ན་ལ་གཉིས་པ་ལ་སོགས་པས་བྱེད་པར་ཟད་དོ། །ཞེས་གསུངས་པའི་ཕྱིར།
དེ་དུས་ཀྱི་འདུལ་(༡༦༡བ)འཛིན་ལ་ལ་ན་རེ། སྔ་མ་དགུ་ལ་ཕམ་པ་མེད་དེ། དེ་དག་

གི་སྦྱོར་བས་འཆི་བའི་དོན་མེད་པའི་ཕྱིར། དེས་ན་བཅུ་པ་ཁོ་ན་ལ་སྲིད་པའི་ཕྱིར། ཞེས་
པའི་འདོད་ཚུལ་འཆད་པར་འོད་ལྡན་ལས། འདིར་སྔ་མ་ཤོས་རྣམས་ལ་ནི་སྦྱོར་བ་དེ་
ཉིད་ཀྱིས། ཞེས་གསུངས་པའི་དོན་དེ་མི་སྲིད་པའི་ཕྱིར་དང་། བཅུ་པ་ཤོས་ཁོ་ན་ལ་སྲིད་
པའི་ཕྱིར་ལ་བཅུ་ཆར་གྱིས་ཕམ་པའི་རྣམ་པར་རིག་བྱེད་མ་ཡིན་པ་བསྡུས་སོ་ཞེས་བྱུང་
བ་དང་འགལ་བ་ཡིན་ནོ། །ཞེ་ན། ཞེས་གསུངས་པའི་ཕྱིར། 
འདི་ལྟར་བརྩད་ཚུལ་ཕྱོགས་ཙམ་ཡང་མ་མཐོང་བར་ཅལ་རྒྱུགས་ཁོ་ན་བྲིས་སོ། །
ལུགས་དང་པོ་ལ། སློབ་དཔོན་མཁས་མཆོག་ཤཱཀྱ་འོད་ཀྱི་གསུང་ལས། དང་པོ་ཁོ་ནས་
ཕམ་པ་སྐྱེད་པར་འདོད་པ་དེ་ནི་མ་ཡིན་ཏེ། མི་བཅུ་ཡང་གསོད་འདོད་ཀྱི་སྦྱོར་བས་མཚོན་
བསྣུན་པར་མཚུངས་པའི་ཕྱིར། ཁྱབ་སྟེ། སྦྱོར་བའི་དུས་སུ་མཚོན་བསྣུན་པས་དེས་ན་
ཕམ་པའི་ལྟུང་བ་དངོས་གཞི་སྐྱེད་པ་ཡང་དུས་མཉམ་ལ་མཚུངས་པའི་ཕྱིར། འོད་ལྡན་
ལས། དེ་ནི་མ་ཡིན་ཏེ། མི་བཅུ་ཡང་སྦྱོར་བ་མཚུངས་པ་དང་འདྲ་བར་ཞུགས་པ་ཡིན་ཏེ།
དེས་ན་དེ་རྣམས་ལྟུང་བ་མཚུངས་པ་ཡིན་ནོ། །ཞེས་གསུངས་པའི་ཕྱིར། ལུང་གཉིས་པ་
ལ་ཡང་། སློབ་དཔོན་ཤཱཀྱ་འོད་ཀྱི་གསུང་ལས་བྱེ་བྲག་བཤད་མཚོ་ལས་བཅུ་ཆར་གྱིས་
རྣམ་པར་རིག་བྱེད་མ་ཡིན་པ་བསྡུས་སོ་གསུངས་པ་དང་འགལ་བ་མེད་དེ། དེ་བཅུ་ཆར་
གྱིས་ཡང་སྦྱོར་བ་སྔ་ཕྱི་ཡོད་ཀྱང་དེ་དུས་དང་གཞན་ལ་ཤི་བས་ཆོག་ལ་འཆི་ངེས་སུ་
མཚོན་ནི་བསྣུན་པར་མཐུན་པའི་ཕྱིར་དང་། འབྲས་བུ་ཕམ་པ་བཅུ་སྐྱེད་པ་དུས་གཅིག་
པའི་ཕྱིར། འོད་ལྡན་ལས། འགལ་བ་མེད་དེ་བཅུ་ཆར་གྱིས་ཡང་སྦྱོར་བ་མཐུན་པའི་ཕྱིར་
དང་། འབྲས་བུ་གཅིག་པའི་ཕྱིར་རོ། །ཞེས་གསུངས་པའི་ཕྱིར་ཏེ། འདི་ལྟར་བཤད་
འདི་ལ་རྨ་ཚོ་ན་རེ། སྦྱོར་བ་གྲོས་བྱས་ཡིན་གསུངས་པ་མི་འཐད་པར་ཐལ། དེ་

ལྟར་ན་བཅུ་པོས་མཚོན་བསྣུན་མི་དགོས་པར་གཅིག་གིས་བསད་ཀྱང་བཅུ་ཆར་ལ་ཕམ་
པ་སྐྱེད་པའི་ཕྱིར། མཛོད་ལས། དམག་ལ་སོགས་པར་དོན་གཅིག་ཕྱིར། །ཐམས་ཅད་
བྱེད་པ་པོ་བཞིན་ལྡན། །ཞེས་གསུངས་པའི་ཕྱིར། རྒྱ་རིན་པོ་ཆེ་ན་རེ། ནུས་པ་མཐུ་
བསྡོམ་པ་ཡིན་གསུངས་པའང་མི་འཐད་པར་ཐལ། དེ་ཤི་བ་སྦྱོར་བ་མེད་པའི་སྐྱོན་ཡོད་
པའི་ཕྱིར། དེས་ན་བཅུ་ཆར་གྱིས་འཆི་ངེས་བྱས་ཀྱང་ཕམ་པ་འབྱུང་བར་མི་འགལ་ཏེ།
དབུགས་རྒྱུ་བ་ཐ་མར་གྱུར་པ་འཇིག་དུས་སམ་འཆི་དུས་ཡིན་པས་དེ་ལ་མཚོན་བསྣུན་
ཀྱང་ཕམ་པ་མི་འབྱུང་ལ། འདིའི་སྦྱོར་བ་དབུགས་ཀྱི་ཐ་མའི་དུས་མིན་པས་མཚུངས་
དོགས་ག་ལ་ཡོད་པའི་ཕྱིར། དང་པོ་གྲུབ་སྟེ། བྱེ་བྲག་བཤད་མཚོ་ལས། གང་གི་ཚེ་
དབུགས་རྔུབ་པ་དང་འབྱུང་བ་ཐ་མར་གྱུར་ཅིང་གནད་དང་འགལ་བའི་ཚོར་བ་ལ་གནས་
པ་ན་མཚོན་བསྣུན་ཏེ་དུས་བྱས་ན། དེས་ཕམ་པའི་ལྟུང་བར་མི་འགྱུར་ཏེ། འདི་ལྟར་དེ་
ནི་དེ་ཉིད་ཀྱི་ཚེ་འདི་འཆི་བས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འོད་
ལྡན་ལས། དབུགས་རྒྱུ་བ་ཐ་མར་གྱུར་པ་ནི་འཇིག་པའི་གནས་སྐབས་ཉིད་ཡིན་པའི་
ཕྱིར། བྱེད་པ་དོན་མེད་པ་ཉིད་ཡིན་པས་ག་ལ་མཚུངས། ཞེས་གསུངས་པའི་ཕྱིར། གཞན་
སྤྲུལ་པ་སོགས་ཀྱི་འགྲེལ་པར་བོད་སོ་སོས་དགག་པ་མཛད་པ་སྤྱིར་བསྟན་དུ་བཤད་
འདོད་པས་མ་སྤྲོས། སྲོག་ནི། མཛོད་ལས། སྲོག་ནི་ཚེ་ཡིན་དྲོད་དང་ནི། །རྣམ་ཤེས་རྟེན་
གང་ཡིན་པའོ། །ཞེས་དང༌། མཛོད་འགྲེལ་ལས། སྲོག་ཅེས་བྱ་བ་ནི་ལུས་དང་སེམས་ལ་
བརྟེན་ནས་འཇུག་པའི་རླུང་ཡིན་ཏེ། དེ་རྒྱུན་གཅོད་པར་བྱེད་པའོ། །ཞེས་གསུངས་པ་
ལྟར་དེ་བཅད་ན་སྲོག་བཅད་པས་ཁྱབ་ཀྱང་སྲོག་བཅད་ན་དེས་མ་ཁྱབ་སྟེ། མངལ་(༡༦༢བ)
གྱི་མེར་མེར་སོགས་ལ་རླུང་འབྱུང་བ་མེད་པའི་ཕྱིར་རོ། ། 
ལྟུང་མེད་ཡོད་དེ། གསོད་པའི་ཡན་ལག་ལྔ་ཚང་ན་ཕམ་པ་ཡིན་ལ། དེ་ལྔ་གང་

རུང་ཅིག་མ་ཚང་ན་ཡང་ཕམ་པ་ན་སྨད་པ་སྟེ་ཆུང་བའི་ཕྱིར། དང་པོ་གྲུབ་སྟེ། བམ་ལྔ་
ལས། འདི་ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། གསོད་སེམས་དང་།
མིའི་འགྲོ་བ་གཞན་དང་། དེར་འདུ་ཤེས་པ་དང་། སྲོག་གཅོད་པའོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། བམ་ལྔ་ལས། དེ་དག་ལས་ཡན་ལག་མ་ཚང་ན་ཅི་རིགས་
པར་ན་སྨད་དོ། །ཞེས་གསུངས་པའི་ཕྱིར། ཉེས་མེད་སྔར་དང་འདྲ། 
ལྔ་པ་བསླབ་བྱ་ནི་སྦྱོར་བའི་སྦྱོར་བའི་ཉེས་བྱས་དང་། སྦྱོར་སྦོམ་དང་། དངོས་
གཞིའི་རྣམ་པ་ཐམས་ཅད་བསྟེན་པར་མི་བྱ་བ་ལ་བསླབ་པར་བྱ་བ་ཡིན་པའི་ཕྱིར། བམ་
ལྔ་ལས། ཡུལ་ཐམས་ཅད་ལ་གནས་སྐབས་ཐམས་ཅད་དུ། ནས། བསླབ་པར་བྱའོ། །
ཞེས་གསུངས་པའི་ཕྱིར། 
བཞི་པ་བརྫུན་སྨྲ་བའི་ཕམ་པ་ནི། རྩ་བར། འདུ་ཤེས་བསྒྱུར་ཏེ་བདག་ཉིད་མིའི་
ཆོས་བླ་མ་དང་ལྡན་པ་ཉིད་དུ་སྨྲས་ནའོ། །མཐོང་ངོ་། །བདག་མཐོང་ངོ་། །ཞེས་བྱུང་།
འདི་ལ་གླེང་གཞི། དགག་བྱ། ངོ་བོ། ཡན་ལག་གི་བརྩི་བ་སེམས་བཅས། བསླབ་བྱ་ལྔ།
དང་པོ་ནི། གླེང་གཞི་དུ་མ་ཡོད་དེ། བཅོས་པའི་གླེང་གཞི་ཡུལ་ཡངས་པ་ཅན་དུ། གང་
ཟག་ཉ་པ་ལས་རབ་ཏུ་བྱུང་བའི་དགེ་སློང་ལྔ་བརྒྱས་མུ་གེའི་དུས་སུ་ཉོན་མོངས་གྲགས་
སྙན་འདོད་ནས། ཉེས་པ་མི་ཆོས་བླ་མ་མ་ཐོབ་བཞིན་དུ་མི་རྟག་པའི་འདུ་ཤེས་ནས་
དགྲ་བཅོམ་པར་ཐོབ་པར་སྨྲས་པ་ལ་བརྟེན་ནས་སངས་རྒྱས་བཅོམ་ལྡན་འདས་ཀྱིས་
ཕན་ཡོན་བཅུ་གཟིགས་ནས་དགེ་འདུན་བསྡུ་བ་མཛད་དེ། འཁོར་བརྒྱ་སྟོང་དང་བཅས་

ནས་ཁྱིམ་འབུགས་པ་སོགས་རྐུན་པོ་དང་པོ་དང༌། དགེ་འདུན་གྱི་ནོར་བཙོངས་ཤིང་
ཁྱིམ་གསོ་བ་རྐུན་པོ་གཉིས་པ་དང༌། དེ་དག་མིན་ཀྱང་མི་ཆོས་བླ་མའི་(༡༦༣ན)རྫུན་སྨྲ་བ་
རྐུན་པོ་གསུམ་པ་ངན་ཤོས་ཡིན་ཞེས་སྨད་ནས། དེང་ཕྱིན་ཆད་མིའི་ཆོས་བླ་མ་མ་ཐོབ་
བཞིན་དུ་ཐོབ་པར་སྨྲས་ན་ཕམ་པར་འགྱུར་རོ་ཞེས་བཅས་པ་མཛད། གནང་བའི་གླེང་
གཞི་དགེ་སློང་མང་པོས་ནགས་ཁྲོད་སོགས་སུ་རྣལ་འབྱོར་ལ་བརྩོན་པས་ཉོན་མོངས་པ་
རྣམ་པར་མནན་ནས་མི་རྒྱུ་བར་མཐོང་ནས་དེ་དག་གིས་ཕན་ཚུན་གཅིག་ལ་གཅིག་ཚེ་
དང་ལྡན་པ་བདག་ཅག་སྐྱེ་བ་ཟད་སོགས་སྨྲས་ཏེ་གནས། ཀུན་དགའ་ར་བ་དང་གྲོང་
སོགས་རྒྱུ་བའི་ཚེ་ཉོན་མོངས་ལྡང་བ་མཐོང་ནས་བདག་ཅག་ལ་ཕམ་པ་བྱུང་ངམ་སྙམ་
ནས་ཞུས་པས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེ་ལྟ་བས་ན་
མངོན་པའི་ང་རྒྱལ་ནི་མ་གཏོགས་སོ། །སྔ་མ་ནི་བཅས་པ་ཡིན་ལ་འདི་ནི་གནང་བ་སྟེ།
ཞེས་ཉེས་མེད་དུ་གནང་བའི་ཕྱིར། བམ་ལྔ་ལས། གླེང་གཞི་ནི་བཅས་པ་དང་གནང་
བའི་དབང་གིས་རྣམ་པ་གཉིས་ཏེ། ཞེས་གསུངས་པའི་ཕྱིར། འདི་ལྟར་ཀུན་ལ་ཤེས་
དགོས་སོ། །དེ་བཞིན་དུ་མོའུ་འགལ་གྱི་བུས་ཡངས་པ་ཅན་པ་རྒྱལ་བར་ལུང་བསྟན་པ་
དང་། ཡང་ཉི་མ་བདུན་ནས་ཆར་འབབ་པ་དང་། གཅེར་བུ་པ་ཞིག་གིས་བུད་མེད་ཀྱི་
མངལ་གྱི་འགྲོ་བ་དྲིས་པ་བུར་ལུང་བསྟན་པ་དང་། ཆུ་དྲོན་མ་དྲོས་པ་ལས་འོངས་པར་
གསུངས་པ་དང་། ཅི་ཡང་མེད་པའི་སྐྱེ་མཆེད་ལ་སྙོམས་པར་ཞུགས་པས་རྫིང་བུ་དལ་
འབབ་ཀྱི་འགྲམ་དུ་གླང་པོའི་སྒྲ་ཐོས་པར་གསུངས་པ་རྣམས་ལྟུང་མེད་དང་། མ་བསམ་
པར་ལུང་བསྟན་པར་མི་བྱའོ། །ཞེས་བཅས་པ་སོགས་སོ། །  རྟ་ལུཏ
གཉིས་པ་ནི། མཐོང་ཆོས་ཀྱི་འབྲས་བུ་རང་ཆོམ་རྐུན་གྱི་གྲངས་སུ་ཚུད་པ་དང༌།
གཞན་བསླ་བའི་སྒོ་ནས་གནོད་པ་ཡིན་ཏེ། ལུང་རྣམ་འབྱེད་ལས། འདི་ནི་གང་ཞིག་

དགྲ་བཅོམ་མ་ཐོབ་པར། །བདག་ཉིད་དགྲ་བཅོམ་ཡིན་ཞེས་བརྗོད་བྱེད་པ། །དེ་ནི་
ཚངས་བཅས་འཇིག་རྟེན་རྐུན་པོ་སྟེ། །ཚུལ་ཁྲིམས་འཆལ་(༡༦༣བ)པ་ཡིན་པར་བརྗོད་
པར་བྱ། ཞེས་གསུངས་པའི་ཕྱིར། དགག་བྱ་སྔར་དང་འདྲ།
གསུམ་པ་རྫུན་སྨྲ་བའི་ཕམ་པའི་ངོ་བོ་ཡོད་དེ། བཅས་ལྡན་དགེ་སྦྱོང་གིས་རང་ལས་
རྒྱུད་ཐ་དད་པ་ཐ་སྙད་ལྔ་ལྡན་ལུས་ཐ་མལ་པ་ལ་འདུ་ཤེས་མ་འཁྲུལ་པའི་སྒོ་ནས་ཀུན་
སློང་མིའི་ཆོས་བླ་མ་སྨྲ་འདོད་ཀྱིས་ངག་སྨྲས་པ་ཕ་རོལ་པོས་དོན་གོ་བའི་ལྟུང་བ་དངོས་
གཞི་དེ་དེ་ཡིན་པའི་ཕྱིར། བམ་ལྔ་ལས། འདིའི་བྱེད་པ་པོ་ནི་འདུ་ཤེས་བསྒྱུར་བ་དང་
མིའི་ཆོས་བླ་མ་བདག་ཉིད་ཀྱི་ཕྱིར་རང་གིས་ཚིག་སྨྲས་ཏེ་གཞན་གྱིས་དོན་གོ་བའོ། །
ཞེས་གསུངས་པའི་ཕྱིར།
བཞི་པ་ཡན་ལག་གི་བརྩི་བ་དང་། དེའི་སེལ་བ་ན་སྨད་གཉིས། དང་པོ་ནི། གཞི།
བསམ་པ། སྦྱོར་བ། མཐར་ཐུག་བཞི་ལས། གཞི་ལ་སྨྲ་བའི་ཡུལ་ཡོད་དེ། ཐ་སྙད་ལྔ་
དང་ལྡན་པ། ལུས་ཐ་མལ་བར་གནས་པ། བདག་ལས་ཐ་དད་པ་གསུམ་དགོས་པའི་
ཕྱིར། དང་པོ་ཐ་སྙད་ལྔ་ནི་མི་དང་། སྨྲ་ཤེས་དང་། དོན་གོ་དང་། ཤེས་པ་རང་བཞིན་
དང་། མ་ནིང་དང་མཚན་གཉིས་མ་ཡིན་པ་དང་ལྔ་ལ་བྱེད་པའི་ཕྱིར། དེར་ཐལ། སྨྲ་བའི་
ཕམ་པ་སྐྱེད་པ་ལ་མི་ཅིག་དགོས། སྨྲ་མི་ཤེས་ན་གཞན་ལ་སྒྲོགས་མི་ཐུབ། དོན་མ་གོ་ན་
ངག་སྨྲ་བའི་དགོས་པ་མི་འབྱུང་། ཤེས་པ་རང་བཞིན་དུ་མི་གནས་ན་ཡིད་མི་ཆེས། མ་
ནིང་མཚན་གཉིས་པ་དྲན་པ་མི་གསལ་བའི་ཕྱིར། དང་པོ་གྲུབ་སྟེ། མི་ལ་ཕམ་པ་དང་མི་
མ་ཡིན་ལ་སྨྲས་ན་སྦོམ་པོ་དང་དུད་འགྲོ་ལ་ཉེས་བྱས་ཡིན་པའི་ཕྱིར། སྤྱིར་བསྟན་གྱི་རྩ་
བར། མིའི་འགྲོ་བ་ནི་ཐ་སྙད་དུ་བྱ་བ་ཉིད་དོ། །ཞེས་དང་། སུམ་བརྒྱ་པར། མི་ལ་རྫུན་
ཟེར། ཞེས་དང་། ལུང་འདུལ་བྱེད་ལས། བཅོམ་ལྡན་འདས་ཀྱིས་བཀའ་སྩལ་པ། མི་ལ་

མིའི་འདུ་ཤེས་དང་ལྡན་ན་ཕམ་པར་འགྱུར་རོ། །མི་ལ་ཡིད་གཉིས་དང་ལྡན་ན་ཕམ་
པར་འགྱུར་རོ། །མི་མ་ཡིན་པ་ལ་མིར་འདུ་ཤེས་པ་དང་ལྡན་(༡༦༤ན)པ་དང་མི་མ་ཡིན་
པ་ལ་ཡིད་གཉིས་དང་ལྡན་ན་དམན་པ་སྦོམ་པོར་འགྱུར་རོ། ཞེས་གསུངས་པའི་ཕྱིར།
གཉིས་པ་གྲུབ་སྟེ། སྤྱིར་བསྟན་རྩ་བར་སྨྲ་བ་པོ་ཉིད་ལ་ཡོད་པ་སྟེ། ཞེས་གསུངས་པའི་
ཕྱིར། གསུམ་པ་གྲུབ་སྟེ། རྩ་བར་རྣམ་པར་རིག་བྱེད་ལ་ནི་དོན་གོ་བའོ། །ཞེས་དང་།
སུམ་བརྒྱ་པར། མི་ལ་རྫུན་ཟེར་གཞན་གྱིས་གོ་ན་ནི། །ཞེས་དང་། འོད་ལྡན་ལས། མི་
གཞན་དེའི་ཚིག་གི་དོན་ཁོང་དུ་ཆུད་པ་ཡིན་ཏེ། ཞེས་དང་། ལུང་འདུལ་བྱེད་ལས། དེས་
ཅི་ཟེར་ཞེས་སྨྲས་པ་དང་། དེ་ཙམ་དུ་ཟད་ཅེས་སྨྲས་ནས། དེ་འགྱོད་པ་སྐྱེས་པ་དང་།
བཅོམ་ལྡན་འདས་ཀྱིས་བཀའ་སྩལ་པ། ཕམ་པའི་ལྟུང་བ་ནི་མེད་དེ། དམན་པ་སྦོམ་པོར་
འགྱུར་རོ། །ཞེས་གསུངས་པའི་ཕྱིར། བཞི་པ་གྲུབ་སྟེ། སྤྱིར་བསྟན་རྩ་བར། རང་བཞིན་
ཉམས་པ་ནི་མ་ཡིན་ནོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། རྩ་བར། མ་ནིང་དང་
མཚན་གཉིས་དག་ནི་དེ་དང་ལྡན་པ་ཉིད་དོ། །ཞེས་གསུངས་པའི་ཕྱིར། གཉིས་པ་
ལུས་ཐ་མལ་དུ་གནས་པ་དགོས་ཏེ། གཟུགས་གཞན་དུ་བསྒྱུར་བ་མི་སྣང་བར་མ་བྱས་
པ་དགོས་པའི་ཕྱིར། ཊིཀྐ་ལས། རེག་པ་ལ་སོགས་པ་དག་ལ་ནི་ཐ་སྙད་རྣམ་པར་བཞག་
གོ །ཞེས་དང་། སྤྲུལ་པ་མོ་ལ་ཡང་དེ་བཞིན་ཞེས་པའི་གནད་ཀྱིས་སྦྱར་ཞིང་། ཞུས་པ་
ལས་ཀྱང་། སྤྲུལ་པ་མ་ལ་འཁྲིག་ཚིག་སྨྲ་བ་སོགས་ལ་ན་སྨད་དུ་གསུངས་པའི་གནད་
ཀྱིས་ཡིན་པའི་ཕྱིར། 
གསུམ་པ་རང་ལས་ཐ་དད་པ་དགོས་ཏེ་རང་གཅིག་པུ་ལ་དེ་སྨྲས་ཀྱང་སྦོམ་པོ་ལས་
མི་སྐྱེད་པའི་ཕྱིར། ཞུ་བ་ལས། དབེན་པར་འདུ་ཤེས་ཏེ་སྨྲ་ན་སྦོམ་པོའོ། །ཞེས་གསུངས་
པའི་ཕྱིར། གང་སྨྲ་བའི་དངོས་པོ་མིའི་ཆོས་བླ་མ་ལ་གསུམ་ཡོད་དེ། མིའི་ཆོས་བླ་མ་མྱང་

འདས་དང་། ཡང་བླ་མ་འདོད་ཁམས་ཀྱི་བླ་མ་འམ་འདས་པ། བསམ་གཟུགས་བརྒྱད།
མངོན་ཤེས། ཟིལ་གནོན། འདུ་ཤེས་ཉི་ཤུ། ཞུགས་འབྲས་བརྒྱད་(༡༦༦བ)སོགས་ཡིན།
ཡང་ན་མིའི་ཆོས་བླ་མའི་ཆ་མཐུན་ལྔ་དང་། དེའི་བླ་མ་དེ་དག་སྤངས་པ་གསུམ་གང་རུང་
གི་ཡོན་ཏན་ཡིན་པའི་ཕྱིར། དང་པོ་གྲུབ་སྟེ། མྱང་འདས་མི་རྣམས་ཀྱིས་ཐོབ་ཀྱི་དམྱལ་
བ་དུད་འགྲོ་ཡི་དྭགས་སོགས་ཀྱིས་མི་ཐོབ་པས་མིའི་ཆོས་དང་བླ་མར་སྨྲས་པའི་ཕྱིར།
བམ་ལྔ་ལས། མིའི་ཆོས་ཞེས་བྱ་བ་ནི་མི་རྣམས་ཀྱི་ཆོས་མྱ་ངན་ལས་འདས་པ་སྟེ། དེ་
རྣམས་ཀྱིས་འཐོབ་ཀྱི། ཞེས་གསུངས་པའི་ཕྱིར།
གཉིས་པ་གྲུབ་སྟེ། བམ་ལྔ་ལས། བླ་མ་ཞེས་བྱ་བ་འདོད་པའི་ཁམས་པས་གཟུགས་
ཀྱི་ཁམས་བླ་མ་ཡིན་ལ། ཞེས་དང་། སུམ་བརྒྱ་པ་ལས། བསམ་གཏན་ལ་སོགས་མངོན་
ཤེས་འབྲས་བཅས་པའི། །ཡོན་ཏན་རྣམས་འདིར་མི་ཆོས་བླ་མར་བསྟན། །ཞེས་གསུངས་
པའི་ཕྱིར། གསུམ་པ་གྲུབ་སྟེ། ལུང་རྣམ་འབྱེད་ལས། མིའི་ཆོས་ཞེས་བྱ་བ་ནི་སྒྲིབ་པ་ལྔ་
པོ་དག་གོ །བླ་མ་ཞེས་བྱ་བ་ནི་དེ་དག་སྤངས་པ་གང་ཡིན་པའོ། །ཞེས་དང་། ས་ག་ལྷས་
ཀྱང་། འདིར་ནི་སྒྲིབ་པ་རྣམ་པ་ལྔ། །མི་རྣམས་ཀྱི་ནི་ཆོས་སུ་ཐོས། །དེ་ཟད་བླ་མའི་ཆོས་
སུ་འདོད། །བསམ་གཏན་རྣམས་ནི་བླ་མའོ། །ཞེས་དང་། བམ་ལྔ་དང་འོད་ལྡན་ལས་
ཀྱང་ངོ་། །བསམ་པ་ལ་གཉིས་ཏེ། འདུ་ཤེས་མིའི་ཆོས་བླ་མ་མ་ཐོབ་པར་འདུ་ཤེས་པ་
དང་། ཀུན་སློང་དེ་ལྟར་ཤེས་ཀྱང་འདུ་ཤེས་བསྒྱུར་ཏེ། རང་དོན་དུ་རྫུན་སྨྲ་འདོད་པ་
གཅིག་དགོས་པའི་ཕྱིར། དང་པོ་གྲུབ་སྟེ། འདུ་ཤེས་ནོར་ན་སྦོམ་པོ་ཙམ་ཡིན་པའི་ཕྱིར།
གཉིས་པ་གྲུབ་སྟེ། རྩ་བར། རང་གི་དོན་ཉིད་གཙོ་ཆེར་ཡོད་པའོ། །ཞེས་སོ། །སྦྱོར་བ་
ངག་ལྔ་ལྡན་གྱིས་སྨྲས་པ་དགོས་ཏེ། རང་གི་མངོན་སུམ་ཡིན་པ། ངག་ཡིན་པ། བདག་
དང་འབྲེལ་བ་དང་། གསལ་བར་སྨྲས་པ། མ་ནོར་བར་སྨྲས་པ་དང་ལྔ་ཚང་དགོས་པའི་

ཕྱིར། དང་པོ་གྲུབ་སྟེ། ཞུ་བ་ལས། རྫུན་འཕྲིན་དུ་བསྐུར་བ་སོགས་གཞན་སྨྲ་བཅུག་པ་
ལས་སྦོམ་པོར་བཤད་པས་ཕམ་པ་མི་སྐྱེ་བའི་ཕྱིར། (༡༦༥ན)རྩ་བར། རང་གིའོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། ཞུ་བ་ལས། སྤྲིངས་ཡིག་དང་ལག་བརྡའ་ལ་
སོགས་པའི་ལུས་ཀྱི་རིག་བྱེད་ཀྱིས་དོན་གོ་བར་བྱེད་ན་སྦོམ་པོར་བཤད་པས་ཕམ་པ་མི་
སྐྱེད་པའི་ཕྱིར། རྩ་བར། ངག་གིའོ། །ཞེས་གསུངས་པའི་ཕྱིར། གསུམ་གྲུབ་སྟེ། རང་
རྒྱུད་དང་མ་འབྲེལ་བར་གཞན་ལ་བསྙད་བཏགས་ནས་འདི་ན་འཕགས་པ་དག་ཀྱང་
ཡོད་ཅེས་སྨྲས་ན་སྦོམ་པོ་ལས་ཕམ་པ་མི་སྐྱེད་པའི་ཕྱིར། རྩ་བར། བདག་ཉིད་དང་འབྲེལ་
བའོ། །ཞེས་དང་། སུམ་བརྒྱ་པ་ལས། དཔེར་ན་བརྟུལ་ཞུགས་ཅན་གང་ལྷའོ་སྒྲ་ཐོས། །
ཡོད་ཅེས་གཞན་ལ་བསྙད་བཏགས་ཟེར་བའང་ཡིན། །ང་ཡིན་ཚིག་མ་ཚང་བས་དེ་ཆུང་
ལ། །ང་ཡིན་ཚིག་འབྱུང་བས་ནི་དངོས་གཞིར་འགྱུར། །ཞེས་དང་། ལུང་ལས། ང་ཡིན་
ནོ་ཞེས་དེ་སྐད་ནི་མི་ཟེར་ན་ཉེས་པ་སྦོམ་པོར་འགྱུར་རོ། །ཞེས་གསུངས་པའི་ཕྱིར། བཞི་
པ་གྲུབ་སྟེ། གཞོགས་སྨོས་དང་མི་མཐུན་པ་སྨྲས་ཀྱང་སྦོམ་པོ་ལས་མི་སྐྱེད་པས་བསམ་
པ་ལྟར་གསལ་པོར་སྨྲ་དགོས་པའི་ཕྱིར། རྩ་བར། གཞོགས་སྨོས་ཀྱང་ངོ་། །ཞེས་དང་།
བླ་མ་བརྗོད་པའི་འདུན་པས་མིང་མཐུན་པའི་དོན་བརྗོད་ན་སྦོམ་པོའོ། །ཞེས་དང་། སུམ་
བརྒྱ་པ་ལས། འདྲ་མཐུན་བརྗོད་པ་ལས་ཀྱང་ཡིན་ཏེ་དཔེར། །ཀུན་ཏུ་སྤྱོད་ལས་བསམས་
ནས་བདག་སློབ་པ་འམ། །ལམ་དུ་འདུག་ནས་བདག་ནི་ལམ་གནས་ཤེས། །ཟེར་བ་ལ་
སོགས་དག་ལའང་དེ་དང་འདྲ། །ཞེས་དང་། འོད་ལྡན་ལས་ཀྱང་། དོན་གྱི་མཐུན་པ་དེ་
དག་གིས་རང་ལ་བསམས་ནས་ཟེར་ན་སྔ་མ་བཞིན་དུ་ལྟུང་བ་ཆུང་བར་རིག་པར་བྱའོ། །
ཞེས་དང་། ཞུ་བ་ལས། བདག་ནི་སློབ་པ་ཡིན་ནོ། །ཞེས་མཆི་ན་ཅིར་འགྱུར་ལགས།
གལ་ཏེ་སོ་སོར་ཐར་པའི་སྡོམ་པ་ལས་བསམ་ནས་ཟེར་ན་ཉེས་པ་སྦོམ་པོར་འགྱུར་

རོ། །འོན་ཏེ་མེད་བཞིན་དུ་སློབ་པའི་ཆོས་ལུང་སྟོན་པར་བྱེད་ན་མཐར་འགྱུར་རོ། །ཞེས་
(༡༦༥བ)གསུངས་པའི་ཕྱིར། དེ་སོགས་ཚིགས་བཅད་གཞན་ཡང་ཡོད། ། པཨམྫོ་ཆེ།
ལྔ་པ་གྲུབ་སྟེ། འབྲས་བུ་འོག་མ་ཐོབ་པར་སྨྲ་འདོད་ནས་གོང་མ་ཐོབ་པར་སྨྲས་ན་
སྦོམ་པོར་འགྱུར་བའི་ཕྱིར། རྩ་བར། ནོར་ན་ཡང་ངོ་། །ཞེས་དང་། ཞུ་བ་ལས། ཕྱིར་མི་
འོང་བའི་འབྲས་བུ་ལུང་བསྟན་པར་བྱའོ་སྙམ་པ་ལས། དགྲ་བཅོམ་པའི་འབྲས་བུ་ལུང་
སྟོན་པར་བགྱིད་ན་ཅིར་འགྱུར་ལགས། བཀའ་སྩལ་པ། ཉེས་པ་སྦོམ་པོར་འགྱུར་རོ། །
ཞེས་དང་། འོད་ལྡན་ལས་ཀྱང་། འོན་ཏེ་འཁྲུལ་པས་གཞན་ལུང་བསྟན་པར་སྙམ་པ་
ལས་གཞན་ཅིག་ལུང་སྟོན་པར་བྱེད་ན་དེའི་ཚེ་ཆུང་བ་ཡིན་ནོ། །ཞེས་གསུངས་པའི་ཕྱིར།
བཞི་པ་མཐར་ཐུག་གི་ཚད་ཡོད་དེ། ཁྱད་པར་ལྔ་ལྡན་གྱི་ངག་གིས་སྨྲ་ཚུལ་འབྲས་
བུ་ངོ་བོ་ལྡན་པ་གསུམ་གྱི་སྒོ་ནས་སྨྲས་ཏེ་ཕ་རོལ་གྱིས་དོན་གོ་བ་ན་ཕམ་པ་བསྐྱེད་པའི་
ཕྱིར། བམ་ལྔ་ལས། འདི་ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། འདུ་ཤེས་
བསྒྱུར་བ་དང་། མིའི་ཆོས་བླ་མ་དེ་ཉིད་དང་། བདག་ཉིད་ཀྱི་ཕྱིར་དང་། རང་གི་ཚིག་
དང་། གཞན་གྱིས་གོ་བའོ། །ཞེས་དང་། རྩ་བར། འདུ་ཤེས་བསྒྱུར་ཏེ་མིའི་ཆོས་བླ་མ་
དང་ལྡན་པ་ཉིད་དུ་སྨྲས་ནའོ། །ཞེས་གསུངས་པའི་ཕྱིར། གཉིས་པ་ཡན་ལག་གི་སེལ་བ་
ན་སྨད་ཡོད་དེ། གཞི། བསམ་པ། འདུ་ཤེས། སྦྱོར་བ། དོན་གོ་བ། ལྔ་པོ་གང་རུང་
གཅིག་མ་ཚང་ན་ཕམ་པ་མི་སྐྱེད་པའི་ཕྱིར། བམ་ལྔ་ལས། དེ་དག་ལས་ཡན་ལག་ཚང་
ན་ཅི་རིག་པར་ན་སྨད་དོ། །ཞེས་གསུངས་པའི་ཕྱིར། སྦྱོར་བའི་སྦྱོར་བ་དང་ལྟུང་མེད་
སོགས་འདྲ།
ལྔ་པ་བསླབ་བྱ་ནི་ཡུལ་ཐམས་ཅད་ལ་གནས་སྐབས་ཐམས་ཅད་དུ་མིའི་ཆོས་བླ་
མའི་སྦྱོར་བའི་ཉེས་བྱས་དང་སྦྱོར་སྦོམ་དང་། དངོས་གཞིའི་རྣམ་པ་བསྟེན་པ་སོགས་ཕྲ་

མོ་ནས་མི་བྱ་བར་བསླབ་པར་བྱའོ། །
སྨྲས་པ། མཐོ་རིས་ཐར་པའི་རིན་ཆེན་ཐེམ་སྐས་ཀྱི། །གཟི་བྱིན་སློད་པའི་ཕས་
ཕམ་རྡུལ་དྲིའི་གཡའ། །ཐུབ་(༡༦ན)པའི་ལེགས་བྱས་ལྷ་ཡི་མཆོད་ཡོན་གྱིས། །བཀྲུས་
པའི་ས་གསུམ་སྐྱེ་འགྲོའི་སྣང་བ་བདེ། །མཁས་མིན་དེར་རློམ་ཉེས་བཤད་འདམ་རྫབ་
ཀྱིས། །གོས་པ་རྣམ་དཔྱོད་ལྷ་དབང་ཆར་གྱིས་བསལ། །ལུང་རིགས་གཡུ་འབྲུག་གྲགས་
པ་ཆེས་ལྡིར་བས། །སྐལ་ལྡན་གཙུག་ཅན་ཀུན་དགའ་ཟློས་གར་བསྒྱུར། །སྟོབས་འབྱོར་
རིགས་རུས་སྙེམས་པའི་བང་རིམ་འགས། །རྟོག་གེའི་བློས་བྱས་ཉི་འོད་མི་འཕྲོ་ཡང་། །
ཐུབ་དབང་བཅས་པའི་ཡོངས་འདུའི་ཚལ་རྣམས་ཀྱི། །འདབ་སྟོང་ཀུན་བཞད་གཏན་
བདེའི་དྲི་བསུང་རྒྱལ། །ཅེས་པའང་བར་སྐབས་ཀྱི་ཚིགས་སུ་བཅད་པའོ། །
ཤཎ་ཀྱི་བཀའ།ཆེ་འོ་ན།ཤ་ཆཊ་རྟ་ཕོ
༡༡་ཟ ཞར་བྱུང་སྦྱོར་བསྦོམ་པོའི་རྣམགཞག་བཤད་པ། ༡༢༡༢༡ག་ཤོར་བ་ཆུ་
གཉིས་པ་ཞར་བྱུང་སྦོམ་པོའི་རྣམ་གཞག་ལ། སྤྱིར་སྡེ་ལྔ་སྦོམ་པོར་གསུངས་ཚུལ་
དང་། དེ་ལ་མཁས་པས་གཉིས་སུ་བྱས་ཚུལ་དང་། སྦོམ་པོ་དངོས་བྱེ་བྲག་ཏུ་བཤད་པ་
གསུམ། དང་པོ་ལུང་ལས། སྡེ་ལྔ་སྦོམ་པོར་གསུངས་པ་ཡོད་དེ། ཕམ་ལྷག་ནི་ཉེས་པ་ཆེ་
བས་སྦོམ་པོར་གསུངས། ལྟུང་བྱེད་སོར་བཤགས་ཉེས་བྱས་རྣམས་ཉེས་པ་དམན་པས་
དམན་པ་སྦོམ་པོར་བཤད་པའི་ཕྱིར། དང་པོ་གྲུབ་སྟེ། ལུང་མ་མོ་ལས། ཉེས་པ་སྦོམ་
པོའི་ཉེས་པ་སྦོམ་པོ་གང་ཞེ་ན། ཕས་ཕམ་དང་དགེ་འདུན་ལྷག་མའོ། །ཅིའི་ཕྱིར་ཉེས་པ་
སྦོམ་པོ་ཞེས་བྱ་ཞེ་ན། རྣམ་པ་གཉིས་ཀྱི་ཕྱིར་ཉེས་པ་སྦོམ་པོ་ཞེས་བྱ་སྟེ། ཉེས་པ་སྦོམ་
པས་ན་ཉེས་པ་སྦོམ་པོ་དང་། རང་བཞིན་གྱི་ཉེས་པ་སྦོམ་པས་ན་ཉེས་པ་སྦོམ་པོ་ཞེས་

བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ལུང་མ་མོ་ལས། ཉེས་པ་སྦོམ་པོ་
མེད་པའི་ཉེས་པ་སྦོམ་པོ་གང་ཞེ་ན། ཉེས་པའི་རིགས་ལྷག་མ་གསུམ་སྟེ། ལྟུང་བ་དང་
སླར་བཤགས་པར་བྱ་བ་དང་ཉེས་བྱས་རྣམས་ཏེ། དེ་ནི་ཉེས་པ་སྦོམ་པོ་མེད་པའི་ཉེས་
པ་སྦོམ་པོ་ཞེས་བྱའོ། །ཞེས་གསུངས་པའི་ཕྱིར། གཉིས་པ་ནི། ལུང་ལས། སྦོམ་པོར་
གསུངས་པ་ཐམས་ཅད་སྦོམ་པོ་གཉིས་སུ་འདུ་སྟེ། (༡༦༦བ)དངོས་མིང་དུ་ཆགས་པ་སྟེ་
འཇུག་པའི་སྒྲ་དང་། ཡོན་ཏན་ཏེ་མང་བས་ལྕི་བའི་སྒྲ་ཅན་གཉིས་སུ་འདུ་བའི་ཕྱིར།
འོད་ལྡན་ལས། དེ་ལྟར་ན་ཉེས་པ་སྦོམ་པོ་ཞེས་བྱ་བའི་སྒྲ་ནི་རྣམ་པ་གཉིས་སུ་སྟོན་ཏེ།
མིང་དུ་ཆགས་པའི་སྒྲ་དང་། ཡོན་ཏན་གྱི་སྒྲའོ། །ཞེས་གསུངས་པའི་ཕྱིར། དེ་གཉིས་
གང་རུང་ལ་སྦོམ་པོ་མི་དགོས་ཏེ། མིང་དུ་ཆགས་པའི་སྦོམ་པོ་ཕམ་ལྷག་ལས་དམན་ཞིང་
གཞན་ལས་སྦོམ་པས་དངོས་གནས་པ་དང་། ཡོན་ཏན་སྒྲའི་སྦོམ་པོ་ནི་གྲངས་ཀྱི་སྒོ་ནས་
ལྕི་བས་སྦོམ་པོ་བཏགས་པ་པ་ཡིན་པའི་ཕྱིར། དང་པོ་གྲུབ་སྟེ། རིན་ཆེན་ཕྲེང་བ་ལས།
ཕམ་ལྷག་དངོས་གཞི་དམན་ཞིང་ལྟུང་བ་གཞན་ལས་ཁ་ན་མ་ཐོ་བ་ཆེ་བས་ན་དམན་པ་
སྦོམ་པོ་ཞེས་བྱ་སྟེ། ཞེས་དང་། འོད་ལྡན་ལས། དེ་ལ་མིང་དུ་ཆགས་པའི་སྒྲ་ནི་ཉེས་པ་
ཞེས་བྱ་བ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འོད་ལྡན་ལས། ཡོན་
ཏན་གྱི་སྒྲ་ནི་ཉེས་པ་མང་པོ་ཞེས་བྱ་བ་ཡིན་ནོ། །ཞེས་གསུངས་པའི་ཕྱིར། ཁ་ཅིག་འདི་
ལ་བསམས་ནས་ཕམ་ལྷག་འདིར་བྱེད་པ་མི་འཐད་དེ། མང་པོའི་དོན་མི་ཚང་བའི་ཕྱིར།
དེས་ན་ཕྱི་མ་གསུམ་ལ་བྱས་ན་མ་མོ་དང་འགྲིག །
གསུམ་པ་སྦོམ་པོ་དངོས་ལ་མཚན་ཉིད། དབྱེ་བ། ལྕི་ཡང་། བསྡུ་བ། སྒྲ་དོན།
མཁས་པ་སྔ་མའི་ལུགས་དཔྱད་པ་དྲུག་ལས། སྦོམ་པོའི་རྒྱུ་ཚོགས་ཚང་བས་བསྐྱེད་པའི་
རྣམ་པར་རིག་བྱེད་དང་རིག་བྱེད་མ་ཡིན་པ་གང་རུང་གིས་བསྡུས་པ་སྦོམ་པོའི་མིང་གིས་

ཕྱིར་བཅོས་པའི་རིགས་གནས་ཀྱི་ཉེས་པ་དེ་སྦོམ་པོའི་མཚན་ཉིད་ཡིན་ཏེ། རིགས་
གནས་སྨོས་པས་ལྷག་མའི་སྦྱོར་སྦོམ་དངོས་གཞིའི་མིང་གིས་བཤགས་པ་སྡུད་པའི་ཆེད་
ཡིན་པའི་ཕྱིར། རིན་ཆེན་ཕྲེང་བ་ལས། སྦོམ་པོའི་མིང་གིས་ཕྱིར་བཅོས་བྱ་བའི་རིགས་
ཡིན་པའོ། །ཞེས་གསུངས་པའི་ཕྱིར། སྦོམ་པོ་ལ་སྦོམ་པོའི་མིང་གིས་ཕྱིར་བཅོས་པས་མ་
ཁྱབ་སྟེ། དངོས་གཞིའི་མིང་གིས་དངོས་གཞི་དང་མཉམ་(༡༦༧ན)དུ་བཤགས་པ་དུ་མ་
ཡོད་པའི་ཕྱིར་ཏེ། བམ་ལྔ་ལས། དེ་ལྟར་ལྟུང་བའི་དངོས་གཞི་མཐོལ་ན་དེའི་སྦྱོར་བ་
དང་སྦྱོར་བའི་སྦྱོར་བ་ནི་ལོགས་ཤིག་ཏུ་མཐོལ་མི་དགོས་སོ། །ཞེས་གསུངས་པའི་ཕྱིར།
གཉིས་པ་སྦོམ་པོ་ལ་དབྱེ་ན་སྦྱོར་བའི་སྦོམ་པོ། སྦྱོར་བའི་རྣམ་པའི་སྦོམ་པོ། དངོས་
གཞི་རྣམ་པའི་སྦོམ་པོ་གསུམ་ཡོད། དངོས་གཞིའི་དུས་ན་ཕམ་ལྷག་གང་རུང་སྐྱེད་པའི་
སྦོམ་པོ་དེ་སྦྱོར་སྦོམ་གྱི་མཚན་ཉིད། དབྱེ་ན་ཕམ་པ་བསྐྱེད་པའི་དང་ལྷག་མ་བསྐྱེད་པའི་
སྦྱོར་སྦོམ་གཉིས་དང་། དེའི་དང་པོ་ལ་བཞི། གཉིས་པ་ལ་བཅུ་གསུམ་ཡོད་དེ། རྣམ་
འབྱེད་ལས། ཉེས་པ་སྦོམ་པོ་ནི་ཕམ་པ་ལས་བྱུང་བ་དང་། དགེ་འདུན་ལྷག་མ་ལས་བྱུང་
བའོ། །ཞེས་གསུངས་པའི་ཕྱིར། 
ི་དངོས་གཞིའི་དུས་སུ་ཕམ་ལྷག་གང་རུང་མི་སྐྱེད་པར་སྡེ་ལྔའི་གཞན་གསུམ་དངོས་
བསྐྱེད་པ་འམ་མི་སྐྱེད་པའི་སྦོམ་པོ་དེ་སྦྱོར་བའི་རྣམ་པའི་སྦོམ་པོའི་མཚན་ཉིད་ཡིན་ཏེ།
སྦྱོར་བའི་རྣམ་པ་ནི་སྦྱོར་བའི་གཟུགས་བརྙན་ནམ་སྦྱོར་བ་འདྲ་བའི་དོན་ཡིན་ལ། ཕམ་
ལྷག་གང་རུང་གི་སྦྱོར་བ་མ་གཏོགས་པའི་སྦོམ་པོ་དུ་མ་བཤད་པའི་ཕྱིར། དང་པོ་གྲུབ་
སྟེ། ཕམ་སོགས་དངོས་གཞིའི་རྣམ་པ་ནི་ཕམ་སོགས་དངོས་གནས་མི་སྐྱེད་པར་དངོས་
གཞིའི་ཆར་གཏོགས་ཀྱིས་ཉེས་པ་གཅིག་སྐྱེད་པར་བཤད་པ་བཞིན་ཡིན་པའི་ཕྱིར། རྩ་
བར། རྟོག་པས་ཀྱང་ངོ་། །ཞེས་དང་། དེའི་ཊཱཀྐ་ལས། རྟོག་པ་ནི་རྣམ་པ་གཉིས་ཏེ།

ནས། རྟོག་པ་དེ་ལྟ་བུ་ལ་ནི་དངོས་གཞི་ཉིད་དུ་འགྱུར་གྱི་དངོས་གཞིའི་རྣམ་པར་མི་
འགྱུར་རོ། །ཞེས་པ་ནས། དེས་ན་དེ་ལ་དངོས་གཞིའི་རྣམ་པར་འགྱུར་གྱི་དངོས་གཞིར་
ནི་མི་འགྱུར་ཏེ། ཞེས་གསུངས་པའི་ཕྱིར། 
འདིས་སྦྱོར་བ་སྦྱོར་རྣམ་གཉིས་དང་དངོས་གཞི་དང་དངོས་གཞིའི་རྣམ་པ་བཞི་
ཡང་འཐད་མི་འཐད་ཤེས་པར་བྱས་ཏེ་སྦྱོར་བ་དངོས་གཞི་མཇུག་གསུམ་གྱི་དངོས་གཞི་
དང་ག་ལ་འདྲ། གཉིས་པ་གྲུབ་སྟེ། གསོད་(༡༦༧བ)སེམས་མེད་པར་མིའི་ལག་པ་གཅོད་
པ་དང་། ལྷའི་སྤྲུལ་པ་མི་མ་ཡིན་ལ་དེར་འདུ་ཤེས་པས་གསོད་པའི་སྦོམ་པོ་གཉིས་དེ་
ཡིན་པའི་ཕྱིར་དེར་ཐལ། སྡེ་ལྔ་པོ་གང་ཡང་མ་ཡིན་པའི་ཕྱིར། རྩ་བར། གཞན་དུད་འགྲོ་
མ་ཡིན་པ་དང་སྤྲུལ་པ་བསད་པ་ཡང་ངོ་། །ཞེས་དང་། ཊཱིཀྐ་ལས། ལྷའི་འགྲོ་བ་པོའི་
སྤྲུལ་པ་ལ། ནས། ལྷར་འདུ་ཤེས་པ་གསོད་པ་ནི་སྦྱོར་བ་ལ་ཉེས་བྱས་སོ། །དངོས་གཞི་
ལ་སྦོམ་པོའོ། །ཞེས་དང༌། ལུང་དུ་མ་ཡོད་པ་སྔར་བཤད་ཟིན་པའི་ཕྱིར། ཕམ་ལྷག་གང་
རུང་གི་གཞི་བསམ་སྦྱོར་གསུམ་གང་རུང་གིས་ཡ་གྱལ་གཅིག་ཙམ་མ་ཚང་ཡང་དངོས་
གཞིའི་དུས་ཀྱི་བྱེད་པ་གྲུབ་པའི་སྦོམ་པོ་དངོས་གཞིའི་རྣམ་པའི་སྦོམ་པོའི་མཚན་ཉིད་
ཡིན་ཏེ། ལྟུང་བ་དངོས་གཞི་མ་ཚང་བའི་ཕྱིར། སྦྱོར་བ་གྲུབ་ཅིང་། དངོས་གཞིའི་བྱེད་པ་
གྲུབ་ཟིན་པའི་ཉེས་པ་སྦོམ་པོ་དུ་མ་ཡོད་པའི་ཕྱིར། དཔེར་ན་གཞན་དོན་ཁོ་ནར་རིན་ཐང་
ཚང་བའི་དངོས་པོ་བརྐུས་པ་དང་། དགེ་སློང་གིས་རང་ཉིད་དུད་འགྲོར་སྤྲུལ་ཞིང་དགེ་
སློང་གིས་འདུ་ཤེས་མེད་པར་མི་ལ་དེར་འདུ་ཤེས་ཏེ་བསད་པ་ལྟ་བུ་ཡིན་པའི་ཕྱིར།
དང་པོ་ནི། རྩ་བར། གཞན་གྱི་དོན་ཉིད་དུ་ན་ཡང་དངོས་གཞིའི་རྣམ་པའོ། །ཞེས་དང་།
ཊིཀྐ་ལས། དངོས་གཞིའི་ཁ་ན་མ་ཐོ་བར་མ་ཚང་བ་ཉེས་པ་སྦོམ་པོའི་དངོས་གཞིར་
གཏོགས་སོ་ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར། འདི་ནི་དུས་སྦྱོར་བ་

རྫོགས་ནས་དངོས་གཞི་བྱེད་པའི་སྦོམ་པོ་ཡིན་ཏེ། སྦྱོར་དངོས་མཇུག་གསུམ་གྱི་རྩི་བ་
འདིར་ཡང་དགོས་པའི་ཕྱིར། གཉིས་པ་གྲུབ་སྟེ། ཞུ་བ་ལས། བཙུན་པ་དགེ་སློང་གིས་
བདག་ཉིད་དུད་འགྲོའི་སྐྱེ་གནས་སུ་གྱུར་པར་བསྒྱུར་ཏེ་མིའི་སྲོག་དང་བྲལ་ན་ཅིར་
འགྱུར་ལགས། བཀའ་སྩལ་པ། གལ་ཏེ་བདག་ཉིད་དགེ་སློང་ཡིན་ན་བྱ་བ་མ་ཡིན་པ་
བྱེད་དོ་སྙམ་དུ་དགེ་སློང་གི་འདུ་ཤེས་བྱུང་ན་མཐར་འགྱུར་རོ། །གལ་ཏེ་དགེ་སློང་གིས་
འདུ་ཤེས་མ་བྱུང་ན་ཉེས་པ་སྦོམ་པོར་འགྱུར་རོ། །ཞེས་(༡༦༨ན)གསུངས་པའི་ཕྱིར།
ཌོ་གསུམ་པ་ལྕི་ཡང་གི་དབྱེ་ཚུལ་གཉིས་ཡོད་དེ། ཡུལ་དང་སྦྱོར་བའི་སྒོ་ནས་བཞི་
དང་། བསམ་པའི་སྒོ་ནས་བརྒྱད་དུ་དབྱེ་བ་གཉིས་ཡོད་པའི་ཕྱིར། དང་པོ་ཡུལ་གྱི་སྒོ་
ནས་སྦོམ་པོ་ལྕི་བ་ལྷའི་དགྲ་བཅོམ་གསོད་པ་ཉེ་བའི་མཚམས་མེད་ཡིན་པས་བསམ་
སྦྱོར་ཆུང་ངུས་བསད་ཀྱང་ལྕི་བ་དང་། སྟེན་དུ་མི་རུང་བ་དང་ཉམས་པ་ལ་རྩོལ་བའི་མི་
ཚངས་སྤྱོད་ཡུལ་གྱིས་ཡང་བ་དང་། སྟེན་དུ་རུང་བ་དང་མ་ཉམས་པར་བཅུག་པའི་རེག་
པ་ཉམས་མྱོང་ཡུལ་གྱིས་ལྕི་བ། ཡན་ལག་མ་ཚང་བའི་རྫས་མང་པོ་རྐུ་བ་ཡང་ལྕི་བ་
ཡིན། ནོར་བ་དང་གཞོགས་སྨོས་ཀྱི་མི་ཆོས་བླ་མ་ཡང་སྦྱོར་བས་ཡང་བ་དང་། རྡུལ་ཁྲོད་
ཀྱི་ཤ་ཟ་དང་ཞི་གནས་ཀྱི་རྒྱུ་མཚན་སོགས་ལྕི་བ་ཡིན་པའི་ཕྱིར། བམ་ལྔ་ལས། ཕམ་
པར་འགྱུར་བའི་ཉེས་པ་སྤོམ་པོའི་ལྕི་བ་དང་ཡང་བ་དག་ཇི་ལྟར་ཤེས་པར་བྱ་ཞེ་ན།
ཞེས་པ་ནས། ཁ་ན་མ་ཐོ་བ་ཆེ་བ་དང་ཆུང་བ་ཉིད་ནི་ཡུལ་དང་བསམ་པ་ཤས་ཆེ་ཆུང་
ཉིད་ལས་ཤེས་པར་བྱ་སྟེ། ཞེས་གསུངས་པའི་ཕྱིར།
བསམ་པའི་སྒོ་ནས་ཕམ་ལྷག་གཉིས་རེ་རེ་ལའང་ཉེས་དམིགས་ལ་མི་སྐྲག་པའི་ལྕི་
བ་དང་། གཞན་གྱིས་བཟློག་ཀྱང་མི་ཉན་པའི་ཤིན་ཏུ་ལྕི་བ་དང་། དེ་ལ་གཞན་ལ་ལྟོས་
པའི་ཁྲེལ་བཅས་ཀྱིས་ཡང་བ་དང་། དེ་ལ་ངོ་ཚ་བ་དང་ཁྲེལ་ཡོད་གཉིས་དང་བཅས་པས་

ཤིན་ཏུ་ཡང་བ་བཞི་བཞི་ཡོད་པའི་ཕྱིར། ས་ག་ལྷས། ལྕི་དང་ཤིན་ཏུ་ལྕི་བ་ཉིད། །ཡང་
དང་ཤིན་ཏུ་ཡང་བ་སྟེ། །ཕས་ཕམ་པ་ཡིས་ཀུན་བསླང་པའི། །སྦོམ་པོ་རྣམ་པ་བཞི་ཡིན་
ནོ། །སྐྲག་པར་མི་བྱེད་ལྕི་བ་སྟེ། །གཞན་གྱིས་དེ་ལ་འབད་པ་ཡིས། །བཟློག་ཀྱང་མི་
ཉན་རབ་ལྕི་ཤེས། །གཞན་ལ་ཁྲེལ་ཡོད་ཡང་བ་སྟེ། །རང་ཉིད་ངོ་ཚས་ཤིན་ཏུ་ཡང་། །
བསམ་པའི་དབྱེ་བས་འགྱུར་བ་ཡིན། །
བསླང་སྦོམ་པོ་རྣམ་པ་བཞི། །ཞེས་སོ། ། 
བཞི་པ་བསྡུ་ན་སྒྲས་བརྗོད་ཀྱིས་སྔར་ལྟར་གཉིས་དང་། ཕམ་པས་བསྡུས་པའི་དེ་
དང་། ལྷག་མས་བསྡུས་པའི་གཉིས་ཡོད་དེ། འོད་ལྡན་ལས། འོ་ན་རྣམ་པར་འབྱེད་པ་
ལས་ཉེས་པ་སྦོམ་པོ་གཉིས་ཏེ་ཕམ་པ་ལས་བྱུང་བ་དང་། དགེ་འདུན་ལྷག་མ་ལས་བྱུང་
བ་ཡིན་ནོ། །ཞེས་གསུངས་པ་ཇི་ལྟ་བུ་ཞེ་ན། ཉེས་པ་མེད་དེ་ཉེས་པ་སྦོམ་པོ་གཉིས་ཆུང་
བའི་ཚིག་ཡིན་པར་དགོངས་པའི་ཕྱིར། ཞེས་གསུངས་སོ། །
ུ་འདིས་ཕམ་ལྷག་གི་སྦྱོར་བ་ལ་སྦོམ་པོས་ཁྱབ་ཙམ་བསྟན་པས། ལུང་དང་འགལ་
བའི་ཉེས་པ་མེད་དེ། ལྟུང་བ་གཞན་གྱི་སྦྱོར་སྦོམ་དང་ལྟུང་མེད་ཀྱི་སྦྱོར་སྦོམ་ཡང་ཡོད་
ཅེས་བཤད་པ་ཡིན་པའི་ཕྱིར། དཔེར་ན་འགྲོ་བར་མ་གཏོགས་པའི་སྤྲུལ་པ་མིའི་འདུ་
ཤེས་ཀྱིས་བསད་ན་སྦྱོར་སྦོམ་ཡོད་པའི་ཕྱིར་ཏེ། སྦྱོར་བ་འདུ་ཤེས་གཙོ་བོར་གྱུར་པའི་
ཕྱིར། རྩ་བར། སྦྱོར་བ་ལ་ནི་འདུ་ཤེས་ཡན་ལག་ཡིན་ནོ། །ཞེས་གསུངས་པའི་ཕྱིར། ཇི་
སྐད་དུ་ཊིཀྐ་ལས། འདི་ལ་ལྟུང༌བ་རྣམ་པར་བཞག་པ་ནི་འདི་ལྟར་རིག་པར་བྱ་སྟེ།
སེམས་ཅན་དུ་བགྲང་པ་མ་ཡིན་པའི་སྤྲུལ་པ་ལ་མིར་འདུ་ཤེས་པས་གསོད་པར་བྱེད་པ་
ལ་ནི་སྦྱོར་བ་སྦོམ་པོ་སྟེ། མིར་འདུ་ཤེས་པས་ཞུགས་པའི་ཕྱིར། ཞེས་གསུངས་པའི་
ཕྱིར། །དངོས་གཞི་ལ་ལྟུང་མེད་ཡིན་ཏེ། སྡང་སེམས་ཀྱིས་ལུས་ངག་གི་སྦྱོར་བ་ཙམ་

ལས་དངོས་གཞི་ལ་གཞན་མ་བསད་པའི་ཕྱིར། ཊཱིཀྐ་ལས། དེའི་དངོས་གཞི་ལ་ནི་ལྟུང་
བ་མེད་དེ། གང་གི་ཡང་སྲོག་བཅད་པ་མེད་པའི་ཕྱིར། ཞེས་གསུངས་པའི་ཕྱིར། འདི་
སེམས་ཀྱི་ཁྱད་པར་གྱི་སྦྱོར་བ་ཡོད་ཚུལ་སྤྱིར་བསྟན་དུ་འཆད་པར་འགྱུར་རོ། ། ཐོ་
ལྔ་པ་ནི། སྦོམ་པོའི་སྒྲ་དོན་ཡོད་དེ། །ཕམ་ལྷག་ལས་དམན་(༡༦༩ན)པའི་ཉེས་པ་
སྦོམ་པ་ཡིན་པས་ན་སྦོམ་པོ་ཞེས་བཤད་པ་ཡིན་པའི་ཕྱིར། དེར་ཐལ། དམན་པ་དང་
སྦོམ་པོའི་ཚུལ་སྔར་བཤད་ཟིན་པའི་ཕྱིར་དང་། དམན་པ་སྦོམ་པོ་ལ་སྦོམ་པོ་ཞེས་ཚིག་
གི་ཕྱོགས་གཅིག་གིས་བཏགས་པ་ཡིན་པའི་ཕྱིར། དཔེར་ན། འཇིགས་སྡེ་ལ་འཇིགས་
པ་ཞེས་དང་། བདེན་སྨྲ་ལ་སྨྲ་བ་ཞེས་བྱ་བ་དེ་ལྟ་བུ་ནི་ཙནྟ་པའི་ཁྱད་པར་ཅན་གྱི་ཚིག་
སྡུད་དྲུག་གི་ཕྱི་མ་ཅན་གྱི་ཚིག་སྡུད་བྱས་པ་ཡིན་པའི་ཕྱིར། འོད་ལྡན་ལས། གང་ལ་
ཉེས་པ་སྦོམ་པོ་ཞེས་བྱ་བ་དེར། དམན་པ་སྦོམ་པོ་ཞེས་བྱ་བའི་སྒྲ་ནི་སྦོམ་པོ་ཞེས་བྱ་བའི་
སྒྲར་སྦྱར་བ་ཡིན་ནོ། །འདི་ལྟར་ཚིག་ནི་ཕྱོགས་གཅིག་ལ་ཡང་སྦྱར་བ་ཡིན་ཏེ། དཔེར་
ན་འཇིགས་སྡེ་ལ། འཇིགས་པ་ཞེས་བྱ་བ་དང་། བདེན་སྨྲ་ལ་སྨྲ་བ་ཞེས་བྱ་བ་ལྟ་བུ་ཡིན་
པས། ཞེས་གསུངས་པའི་ཕྱིར། སྐད་དོད་སྤྲུ་ལྭ་སྦོམ་པོ་ཞེས་པ་ཡིན་ཀྱང་མ་སྤྲོས་སོ། །
དྲུག་པ་མཁས་པ་སྔ་མའི་ལུགས་དཔྱད་པ་ལ། འགོད་པ་དང་། དཔྱད་པ་གཉིས།
དང་པོ་ལ་འཕགས་ཡུལ་གྱི་འདུལ་འཛིན་སྔ་མ་ཅིག་ན་རེ། དུར་ཁྲོད་པ་འདི་བདག་ཁོ་
ནའི་ཡིན་ཞེས་བདག་གིར་བྱས་པ་དང་། གནས་ཡོངས་སུ་འཛིན་པས་ཐོབ་པར་ངེས་པ་
གཉིས་ཀྱི་སྔ་མའི་རྫས་བརྐུས་ན་ཕམ་པ་དང༌། ཕྱི་མའི་རྫས་བརྐུས་ན་སྦོམ་པོ་ཡིན་ཞེས་
འདོད་དེ། འོད་ལྡན་ལས། ཁ་ཅིག་ན་རེ། དེ་ལ་དུར་ཁྲོད་པ་རྣམ་པ་གཉིས་ཏེ། ནས།
འདིར་བདག་གིར་བྱས་པ་རྐུན་མཐར་འགྱུར་བར་འདོད་ལ། ཐོབ་པར་ངེས་པ་ཞིག་
བརྐུས་ན། དམན་པ་སྦོམ་པོར་འདོད་པར་བྱའོ། །ཞེས་ཟེར་ཏེ། ཞེས་གསུངས་པའི་ཕྱིར།

བོད་ཀྱི་ནི་རྒྱ་རིན་པོ་ཆེའི་གསུང་ན་རེ། སྦོམ་པོ་མཚན་ཉིད་པ་གསུམ་ཁོ་ན་སྟེ། སྦྱོར་བ་
དང་དངོས་གཞིའི་སྦོམ་པོའོ། །ཞེས་གསུངས། དེ་ལ་མི་ཤེས་པ་ཁ་ཅིག་རེ། འདུན་པ་
ལོག་པའི་སྦོམ་པོ་སྦོམ་(༡༦༩བ)པོ་མ་ཡིན་པར་ཐལ། དེ་གཉིས་གང་རུང་མ་ཡིན་པའི་
ཕྱིར། དངོས་གཞི་ལ་སྦྱོར་བ་མེད་པའི་ཕྱིར་དང་མཐར་ཐུག་པ་མེད་པའི་ཕྱིར། ཞེས་པ་
དེས་བྱུང་རྒྱལ་སྨྲའོ། །དེ་ལ་ནེ་པ་པཎྜི་ཏ་ན་རེ། དེ་ནི་སྐྱེད་ངེས་མེད་ཀྱང་སྦྱོར་བ་དངོས་
ཡིན་པའི་ཕྱིར། སྦྱོར་སྦོམ་ཡིན་གསུངས་པ་ཅུང་ལེགས་པར་སེམས་སོ། །ཤ་མི་སྨོན་ལམ་
རྡོ་རྗེ་ན་རེ། སྦོམ་པོ་གསུམ་སྟེ། སྦྱོར་པའི་སྦོམ་པོ། སྦྱོར་བའི་རྣམ་པའི་སྦོམ་པོ། དངོས་
གཞིའི་རྣམ་པའི་སྦོམ་པོ་གསུམ། དང་པོ་ནི། ཕམ་པ་བསྐྱེད་ངེས་ཀྱི་ནོམ་ཉུག་གི་སྐབས་
སུ་ལྟ་བུ། གཉིས་པ་ནི་སྦྱོར་བ་བརྩམས་པའི་འདུན་པ་ལོག་པའི་སྦོམ་པོ་ལྟ་བུ་སྟེ་སྦྱོར་བ་
མཚན་ཉིད་པ་མ་ཡིན་པས་རྣམ་པའམ་འདྲ་བ་ཞེས་བྱ། །རེ་རི་ཥུ་ཀ།ས་ཡོ་ཡཉི་མ་མ་
གསུམ་པ་ནི་མཐར་ཐུག་པའི་ལྟུང་བ་གང་ཞིག་རང་གི་སྦྱོར་བ་དང་མ་ཉམས་པ་སྟེ།
མཐར་ཐུག་པའི་དངོས་གཞི་མཚན་ཉིད་པ་མིན་པའི་རྣམ་པ་ཟེར། དེའི་རྗེས་འབྲངས་ཀ་
བ་སོགས་ཀྱང་དེ་ལྟར་འདོད་ལ། མིའི་འགྲོ་བའི་ལག་པ་གཅོད་པའི་སྦོམ་པོ་སོགས་ལྟུང་
བའི་ཀུན་སློང་གིས་མ་བསླངས་པས་སྦོམ་པོ་བཏགས་པ་བ་ཡིན་ཟེར། བྱ་འདུལ་འཛིན་
ན་རེ། སྦྱོར་བ་མཚན་ཉིད་པ་བཞི་ཡིན་ཏེ། སྦྱོར་བའི་སྦོམ་པོ། སྦྱོར་བའི་རྣམ་པའི་སྦོམ་
པོ། དངོས་གཞིའི་རྣམ་པའི་སྦོམ་པོ། དངོས་གཞིའི་སྦོམ་པོ་བཞི་ཡོད། ཕམ་ལྷག་དངོས་
གཞི་སྐྱེད་པའི་རྒྱུ་ཚོགས་པ་ལ་མཐར་ཐུག་པའི་དེའི་ཉེ་རྒྱུ་སྦྱོར་བའི་སྦོམ་པོ་དང་། དེའི་
རྒྱུ་ཚོགས་གཞན་ཚང་ལ་སྦྱོར་བའི་དུས་ན་རྒྱུན་ཆད་པ་སྦྱོར་བའི་རྣམ་པའི་སྦོམ་པོ་དང༌།
དངོས་གཞིའི་རྣམ་པའི་སྦོམ་པོ་བསྐྱེད་པའི་རྒྱུ་གཞན་རྣམས་ཚང་ལ་བརྣག་པའི་དོན་
གྱིས་མཐར་ཐུག་པ་དངོས་གཞིའི་རྣམ་པའི་སྦོམ་པོ་དང་། ཕམ་ལྷག་བསྐྱེད་པའི་རྒྱུ་རིགས་

མ་ཚང་ཞིང་གཙོ་བོའི་ཡན་ལག་དང་སྦྱོར་བ་ལུས་ངག་ཏུ་གྲུབ་རྒྱུ་ཚོགས་གཞན་ཚང་བ་
ལ་མཐར་ཐུག་པ་དངོས་གཞིའི་སྦོམ་པོའི་མཚན་(༡༧༠ན)ཉིད་དམ་དོན་གཅིག །ལྟུང་བ་
སྡེ་ལྔ་གང་རུང་གི་ཀུན་སློང་མེད་ཀྱང་ནོར་རམ་ཕྱུགས་ཆུད་གཟན་པའི་སྦོམ་པོ་སོགས་
ཀྱང་སྦོམ་པོ་ཡིན་ཏེ། ཊིཀྐར། ཡན་ལག་གི་རྣམ་པ་ལས་སུ་རུང་བ་ལ་ནོམ་པ་ལྕི་བ་དང་།
མི་རུང་བ་ལ་ཡང་བར་བཤད་པ་དང་། བམ་ལྔར་ཡང་དཔེར་བསྟན་ནས་གཞུང་ནས་ཇི་
ལྟར་གསུང་པ་ལྟར་རིགས་ཞེས་གསུངས་པ་སྔ་མ་དག་ལས་ཆེས་ལེགས་སོ། །རྗེ་བཙུན་
རེད་མདའ་བ་ཡང་དེ་དང་ཆ་འདྲ་བཞེད་སྣང་། ནེ་པ་པཎྜི་ཏ་ནི། སྦྱོར་བ་མཚན་ཉིད་པ་
ལ་སྦྱོར་སྦོམ་དང་། དངོས་གཞིའི་སྦོམ་པོ་གཉིས། དང་པོ་ནི། ཕམ་ལྷག་སྐྱེད་པའི་སྦྱོར་
བ་དངོས་དང་ཕམ་ལྷག་གི་སྦྱོར་བ་གཉིས་ཡོད། དངོས་གཞིའི་སྦོམ་པོ་ནི་ཕམ་ལྷག་གི་
ཡན་ལག་ཚང་ལ་གཞིའི་ཡན་ལག་གཅིག་མ་ཚང་བ་འམ་ཀུན་སློང་གི་ཡན་ལག་འགའ་
ཞིག་མ་ཚང་བ་ལྟ་བུ་ཡིན། སྦོམ་པོ་བཏགས་པ་བ་ཡང་གཉིས་ཡིན་ལ་ཡན་ལག་གཉིས་
མ་ཚང་ཕན་ཆད་སྦོམ་པོར་གསུངས་པ་ཐམས་ཅད་བཏགས་པ་བ་ཡིན་ཟེར། མཁས་པ་
ཆོས་རྗེ་དམར་སྟོན་གསུང་ལས་སྦོམ་པོ་ལ་སྦྱོར་སྦོམ་དང་སྦྱོར་བའི་རྣམ་པའི་སྦོམ་པོ་
གཉིས་སུ་ངེས། དང་པོ་ནི། ཕམ་ལྷག་གི་སྦྱོར་སྦོམ་དང་གཉིས་པ་ནི་དེ་མ་ཡིན་པའི་
སྦོམ་པོའོ། །ཞེས་གསུངས། དངོས་གཞིའི་རྣམ་པའོ་ཞེས་པའི་རྣམ་པ་ཡང་སྦྱོར་བ་ཡིན་
ཏེ། ཊིཀྐ་ལས། དངོས་གཞིའི་རྣམ་པ་ཞེས་བྱ་བ་དངོས་གཞིའི་སྦྱོར་བ་སྟེ། ཞེས་གསུངས་
པའི་ཕྱིར། གསུངས་སོ། །མཚོ་ཊིཀ་ཏུ་ཡང་མིང་དུ་ཆགས་པའི་སྦོམ་པོ་དང་སྦོམ་པོ་
མཚན་ཉིད་པ་དོན་གཅིག་ལ་དེ་ནི་རྟེན་དགེ་སློང་ཕ་མ་དང་སྡེ་ཚན་ཕམ་ལྷག་ཁོ་ན་དང་།
གནས་སྐབས་སྦྱོཪ་དངོས་དང་གདགས་གཞི་གཅིག་དང་། ཕྱིར་བཅོས་སྦོམ་པོའི་མིང་
གིས་བྱེད་པ་དགོས་གསུངས་སོ། །

ཡོན་ཏན་སྒྲའི་སྦོམ་པོ་ནི་རྟེན་རབ་བྱུང་སྡེ་ལྔ་དང་། སྡེ་(༡༧༠བ)ཚན་སྡེ་ལྔ་ཐམས་
ཅད་དང༌། གནས་སྐབས་སྦྱོར་བ་ཐམས་ཅད་དང་། གདགས་གཞི་གཅིག་གམ་དུ་མ་
དང་། ཕྱིར་བཅོས་གང་ལ་བཏགས་པ་དེ་ཉིད་ཀྱིས་བྱེད་དེ་བཏགས་པ་ལ་ཡིན་གསུངས་
ཡང་ཤེས་བྱེད་གསལ་བ་མི་སྣང་མཁས་པ་ལུང་རིགས་པ་ན་རེ། ཕམ་ལྷག་ཅི་རིགས་
པའི་ཆར་གཏོགས་ཀྱི་ཉེས་པ་གང་ཞིག །སྦོམ་པོའི་མིང་གིས་ཕྱིར་བཅོས་བྱ་བ་སྦོམ་པོའི་
མཚན་ཉིད། དངོས་གནས་པ་སྦྱོར་བ་སྦྱོར་རྣམ་དངོས་རྣམ་གསུམ་དང་། ཡོན་ཏན་སྒྲའི་
སྦོམ་པོ་དང་སྦོམ་པོ་བཏགས་པ་དོན་གཅིག་ལྷུང་བ་དེར་འདོད། སྦོམ་པོ་ལ་བསམ་པ་ཁོ་
ནས་ལྕི་ཡང་བརྒྱད་བྱས་སོ། །གཞན་ཕྱིས་ཀྱི་ཡིག་འཇོག་མང་ཡང་དེ་གང་རུང་ལས་མ་
འདས་པས་དོན་ཆུང་ལ་ཡི་གེ་མང་དོགས་མ་བྲིས། རྫོ་ཨོཾ་ཀྲ་ཀ་ཎ་ཤོབ་གྲྭ་
གཉིས་པ་དེ་དག་ལ་ལུང་དང་རིགས་པ་རྣམ་པར་དག་པ་འཕགས་ཡུལ་པཎ་ཆེན་
དག་གི་གསུང་བཞིན་དུ་དཔྱད་པ་དེ་དག་དང་མི་མཐུན་པའི་ལྟར་སྣང་དག་དོར་བར་
བྱའོ། །དང་པོ་ལ་སློབ་དཔོན་འདུལ་བ་འབུམ་སྡེའི་བདག་པོ། ཡོན་ཏན་འོད་ཀྱི་གསུང་
ལས། འོ་ན་འདུལ་བྱེད་ལས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་
ཡོངས་སུ་འཛིན་པ་དང་བཅས་པའི་དུར་ཁྲོད་ནས་གོས་མ་བྱིན་པ་དག་ལེན་པ་བླང་བར་
མི་བྱའོ། །གང་ཞིག་ལེན་པར་བྱེད་ན་དམན་པ་སྦོམ་པོར་འགྱུར་རོ་ཞེས་གསུངས་པའི་
དུར་ཁྲོད་པ་ཞེས་སྨོས་པ་དོན་མེད་པར་ཐལ། དེ་ལ་འཛིན་པ་དང་བཅས་པ་གཅིག་པུས་
སྦོམ་པོའི་གཞིའི་ཡན་ལག་ཚང་བའི་ཕྱིར། རྟགས་སོང་། དེར་ཐལ། ཁྱོད་ཀྱི་དུར་ཁྲོད་ཀྱི་
རྫས་རིན་ཐང་ཚང་བ་བདག་འཛིན་བྱས་ན་མཐར་འགྱུར་གནས་ཡོངས་སུ་འཛིན་པས་
སྦོམ་པོར་འདོད་པ་དེའི་ཕྱིར། འདོད་མི་ནུས་ཏེ། བདག་གིར་འཛིན་པ་དང་དུར་ཁྲོད་ཀྱི་
རྫས་རིན་ཐང་ཚང་བ་གཉིས་ཀས་སྦོམ་པོ་སྐྱེད་པར་བཤད་པའི་ཕྱིར། འོད་(༡༧༡ན)ལྡན་

ལས། སློབ་དཔོན་གྱི་ཞལ་ནས་གལ་ཏེ་དེ་ལྟར་ཡིན་ན་བྱས་པ་ཞེས་བྱ་བ་ཁོ་ནས་གྲུབ་
པས་དུར་ཁྲོད་པ་ཞེས་བསྟན་པ་དོན་མེད་པར་འགྱུར་རོ། །ཞེས་གསུངས་པའི་ཕྱིར།
དེས་ན་སློབ་དཔོན་རང་ལུགས་ལ་དུར་ཁྲོད་ཀྱི་རྫས་རིན་ཐང་ཚང་བ་ཡང་ཕམ་པ་
ལས་ཆུང་བ་སྦོམ་པོར་འགྱུར་བར་ཐལ། འཇིག་རྟེན་ན་དུར་ཁྲོད་རོའི་རྫས་ནི་ཐ་ཆད་
ཡིན་པས་མངོན་ཞེན་ཆུང་བས་སྦོམ་པོར་མ་ཟད་ཡང་བའི་སྦོམ་པོར་འགྱུར་བའི་ཕྱིར།
དེར་ཐལ། དེ་ལྟར་ཡོན་ཤཱཀ་གཉིས་སོགས་ཀྱི་དགོངས་པ་ཡིན་པའི་ཕྱིར། འོད་ལྡན་
ལས། དེ་ལྟ་བས་ན་འཇིག་རྟེན་ན་དུར་ཁྲོད་པའི་རྫས་ལ་ཐ་ཆད་ཡིན་པས་མངོན་པར་
ཞེན་པ་ཤིན་ཏུ་ཞན་པའི་ཕྱིར། དམན་པ་སྦོམ་པོར་འགྱུར་བར་བཤད་པའི་ཆེད་དུ་དུར་
ཁྲོད་པ་ཞེས་བཤད་དོ། །དངོས་པོ་ཚང་ན་དེ་ཆུང་བ་ཡིན་པར་ཁོང་དུ་ཆུད་པར་བྱའོ། །
ཞེས་གསུངས་པའི་ཕྱིར་དང་། སུམ་བརྒྱ་པ་ལས། དུར་ཁྲོད་མི་དབང་བསོད་སྙོམས་མ་
གཏོགས་པ། །ཞེས་གསུངས་པའི་ཕྱིར། རྒྱ་དང་ནེའི་ལུགས་དེ་ལ་འོ་ན། སྦྱོར་དངོས་
གཉིས་ཀར་སྦོམ་པོ་གཉིས་པ་སྐྱེད་པ་ཅིག་མེད་པར་ཐལ། ཡན་ལག་མ་ཚང་ཕན་ཆད་
སྦོམ་པོ་བཏགས་པ་བ་ཡིན་པས་ཁྱབ་པའི་ཕྱིར། འདོད་ན། བཅས་ལྡན་དགེ་སློང་གིས་
མིར་འདུ་ཤེས་པས་གསོད་སེམས་ཀྱིས་ལྷའི་སྤྲུལ་པ་བསད་པ་ཆོས་ཅན། ཁྱོད་ཀྱི་སྦྱོར་
བའི་སྦོམ་པོ་དང་། དངོས་གཞིའི་སྦོམ་པོ་ཐ་དད་པ་གཉིས་མི་སྐྱེ་བར་ཐལ། དེ་འདྲ་མི་
སྲིད་པར་འདོད་པ་དེའི་ཕྱིར། འདོད་མི་ནུས་ཏེ། སྦྱོར་བ་མི་གསོད་ཀྱི་སྦྱོར་སྦོམ་འབྱུང་
པ་གང་ཞིག །དངོས་གཞི་ལ་ལྷ་བསད་པའི་དངོས་གཞིའི་སྦོམ་པོ་ཡོད་པའི་ཕྱིར། རྟགས་
གཉིས་ཀ་གྲུབ་སྟེ། ཊཱིཀྐ་ལས། ལྷའི་འགྲོ་བ་པའི་སྤྲུལ་པ་ལ་མིར་འདུ་ཤེས་པས་གསོད་
པར་བྱེད་ན་སྦྱོར་བ་ལ་སྦོམ་པོའོ། །དངོས་གཞི་(༡༧༡བ)ལའང་སྦོམ་པོའོ། །ཞེས་གསུངས་
པའི་ཕྱིར། གཞན་ཡང་རྟགས་གཉིས་དེ་ལྟར་གྲུབ་པར་ཐལ། དང་པོ་དེ་ལྟར་གྲུབ།

གཉིས་པ་ཡང་གྲུབ་པའི་ཕྱིར། གཞན་ཡང་རྟགས་གཉིས་དེ་ལྟར་གྲུབ་པར་ཐལ། དང་པོ་
དེ་ལྟར་གྲུབ། གཉིས་པ་ཡང་གྲུབ་པའི་ཕྱིར། དང་པོ་གྲུབ་སྟེ། སྦྱོར་བ་ཆེ་ཆུང་བསམ་པ་
གཙོ་བའི་ཕྱིར། གསོད་སེམས་མེད་ན་སྦྱོར་སྦོམ་མི་སྲིད་པའི་ཕྱིར། སྤྱིར་བསྟན་རྩ་བར།
སྦྱོར་བ་ལ་ནི་འདུ་ཤེས་ཡན་ལག་ཡིན་ནོ། །ཞེས་དང་། ཊཱིཀྐ་ལས་ཀྱང་། སྦྱོར་བ་ལ་ནི་
འདུ་ཤེས་ཡན་ལག་ཡིན་གྱི། དོན་ཉིད་ནི་མ་ཡིན་ཏེ། ཞེས་དང་། འོད་ལྡན་ལས་ཀྱང་།
བསླབ་པའི་གཞི་ནི་རྣམ་པ་གཉིས་ཏེ། འདུ་ཤེས་གཙོ་བོར་བྱ་བ་དང་དངོས་པོ་གཙོ་བོར་
བྱ་བའོ། །དེ་ལ་འདུ་ཤེས་གཙོ་བོར་བྱ་བ་ནི་སྲོག་གཅོད་པ་ལྟ་བུའོ། །ཞེས་གསུངས་པའི་
ཕྱིར་དང༌། གསོད་སེམས་མེད་པར་སྦྱོར་བ་དེས་ཤི་ཡང་ཉེས་མེད་དུ་གླེང་གཞིར་བཤད་
པའི་ཕྱིར། གཉིས་པ་གྲུབ་སྟེ། དུད་འགྲོ་མ་ཡིན་པའི་མི་མ་ཡིན་ཆེན་པོ་ལྷ་དང་ཆུང་ངུ་ཡི་
དྭགས་སོགས་བསད་པ་ལ་སྲོག་གཅོད་ཀྱི་དངོས་གཞིའི་སྦོམ་པོར་བཅས་པའི་ཕྱིར་དང་།
དེ་སྲོག་གཅོད་ཀྱི་དངོས་གཞིའི་ལས་ལམ་ཡིན་པའི་ཕྱིར། ལུང་ལས། ཚེ་དང་ལྡན་པ་
དག་མི་མ་ཡིན་ཆེན་པོ་བསད་ན་ཉེས་པ་སྦོམ་པོར་འགྱུར་རོ། །ཞེས་གསུངས་པའི་ཕྱིར་
དང་། འོད་ལྡན་ལས་ཀྱང་། མི་རྣམས་ནི་གཙོ་བོ་ཡིན། མི་མ་ཡིན་རྣམས་ནི་འབྲིང་ཡིན།
དུད་འགྲོ་རྣམས་ཐ་ཆད་ཡིན་པས་ལྟུང་བ་ཐ་དད་པར་ཁོང་དུ་ཆུད་པར་བྱའོ། །ཞེས་གསུངས་
པའི་ཕྱིར་དང་། ཁྱབ་སྟེ། དེ་གསུམ་བསད་པ་ལ་ཕམ་པ་སྦོམ་པོ་ལྟུང་བྱེད་གསུམ་བཅས་
པའི་ཕྱིར་རོ། །འདིས་ནི་དངོས་གཞིའི་སྦོམ་པོ་མི་འདོད་པ་དང་། སྦོམ་པོ་ལ་སྦྱོར་བས་
ཁྱབ་པར་འདོད་པ་ཐམས་ཅད་བསལ་བ་ཤེས་པར་གྱིས།
གཞན་ཡང་ཡན་ལག་གཉིས་མ་ཚང་ན་སྦོམ་པོ་མ་ཡིན་པའི་ཉེས་བྱས་ཀྱིས་ཁྱབ་པ་
ཡང་ཤིན་ཏུ་མི་འཐད་དེ། འོ་ན། སྲོག་གཅོད་ཕམ་པའི་ཡན་ལག་གཉིས་མ་ཚང་བའི་
སྲོག་གཅོད་པའི་སྦྱོར་བའི་སྦོམ་པོ་ཅིག་མེད་པར་ཐལ། འདོད་པ་དེའི་ཕྱིར། འདོད་ན།

(༡༧༢ན)ལྷ་སྦྱིན་ཁོ་ན་བསད་སེམས་ཀྱིས་སྦྱོར་བས་མཆོད་སྦྱིན་དང་མི་མ་ཡིན་དང་དུད་
འགྲོ་གསུམ་བསད་པའི་སྦྱོར་བ་ལ་སྦོམ་པོ་རེ་དང་དངོས་གཞིའི་ལྟུང་མེད་མ་ཡིན་པར་
ཐལ། གཞི་དང་འདུ་ཤེས་མ་ཚང་བའི་སྦོམ་པོ་མེད་པའི་ཕྱིར། ཁྱབ་སྟེ། གཞི་ལྷ་སྦྱིན་ཁོ་
ན་བསད་པའི་གཞི་མ་ཡིན་ལ་འདུ་ཤེས་ཀྱང་འཁྲུལ་པའི་ཕྱིར། རྟགས་སླ། འདོད་མི་
ནུས་ཏེ། སྦྱོར་བ་ཁོ་ན་སྦོམ་པོ་གང་ཞིག །དངོས་གཞི་ལ་ལྟུང་མེད་ཡིན་པའི་ཕྱིར། དང་
པོ་གྲུབ་སྟེ། འོད་ལྡན་ལས། འདིར་ཡང་ཆེད་དུ་སྦྱོར་བ་བྱས་ལ་གལ་ཏེ་མི་མ་ཡིན་པ་
འམ། དུད་འགྲོ་འམ་མི་གཞན་འཆི་བར་བྱེད་ན་ཐམས་ཅད་ལ་ཡང་མི་བསད་པའི་སྦྱོར་
བ་དེ་ཁོ་ནས་ཉེས་པ་སྦོམ་པོར་འགྱུར་བར་རིག་པར་བྱའོ། །ཞེས་གསུངས་པའི་ཕྱིར།
ཁྱབ་སྟེ། ཐམས་ཅད་ལ་དང་སྦྱོར་བ་དེ་ཁོ་ནས་འདི་འདུ་ཤེས་གཙོ་བོ་ཡིན་པས་དེ་ཡོད་
ན་གཞན་མེད་ཀྱང་དགེ་སློང་ལ་སྦོམ་པོ་བསྐྱེད་པའི་ཕྱིར། གཙོ་བོའི་དོན་ཡོད་པའི་ཕྱིར་
དང་། ཊིཀྐ་ལས། སེམས་ཅན་དུ་བགྲང་བ་མ་ཡིན་པའི་སྤྲུལ་པ་ལ་མིར་འདུ་ཤེས་པས་
གསོད་པར་བྱེད་པ་ལ་ནི་སྦྱོར་བ་ལ་སྦོམ་པོ་སྟེ། མིར་འདུ་ཤེས་པས་ཞུགས་པའི་ཕྱིར་
རོ། །ཞེས་དང་། བམ་ལྔ་ལས་ཀྱང་། དེ་ལ་གསོད་སེམས་ནི་གསོད་པའི་བསམ་པ་སྟེ།
དེ་མེད་ན་རང་གིས་མ་བསམ་པར་ཞར་ལ་གཞན་ཤི་བ་ལ་ལྟུང་བ་མེད་པའི་ཕྱིར་རོ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་དག་ལ་གསོད་པར་མི་སེམས་པའི་ཕྱིར་
དང་། འོད་ལྡན་ལས། མི་མ་ཡིན་པ་འམ་དུད་འགྲོ་འམ་མི་གཞན་འཆི་བར་བྱེད་པ་གང་
ཡིན་པ་དེ་ནི་དེ་ཁོ་ན་ལས་ལྟུང་བ་མེད་པ་ཉིད་ཡིན་ཏེ། ཞེས་དང་། བྱེ་བྲག་བཤད་མཚོ་
ལས། འཕགས་པ་ཉེས་སྦས་ཀྱིས་གང་ལ་སྦྱོར་བ་དེ་ཁོ་ན་ལས་ལྟུང་བར་འགྱུར་བར་
འདོད་ཀྱི་གཞན་ལས་ནི་མ་ཡིན་ནོ། །ཞེས་གསུངས་པའི་ཕྱིར། དེ་བཞིན་དུ་མིའི་ལག་པ་
གཅོད་པའི་སྦོམ་པོ་སོགས་འཕེན་ཤེས་པར་བྱ། ཤ་མིས་ཀྱང་སྦོམ་པོ་ལ་སྦྱོར་(༡༧༢བ)

སྦྱོར་རྣམ་དངོས་རྣམ་གསུམ་ཁོ་ནས་ཁྱབ་པར་འདོད་པ་ལ་དངོས་གཞིའི་སྦོམ་པོ་མེད་
པར་ཐལ། དེ་གསུམ་ཁོ་ནར་ངེས་པའི་ཕྱིར། འདོད་ན། དགེ་སློང་གིས་མི་མ་ཡིན་གསོད་
སེམས་ཀྱིས་རིགས་སྔགས་སམ་མཚོན་ཆས་འབྱུང་པོ་དང་ཡི་དྭགས་དང་ཉེ་ཚེ་བའི་
དམྱལ་བ་པ་བསད་པའི་སྲོག་གཅོད་ཀྱི་དངོས་གཞིའི་ལྟུང་བ་དེ་ཆོས་ཅན། དངོས་གཞིའི་
སྦོམ་པོ་མ་ཡིན་པར་ཐལ། དེ་མེད་པའི་ཕྱིར། འདོད་མི་ནུས་ཏེ། སྲོག་གཅོད་དངོས་
གཞིར་གྱུར་བའི་སྦོམ་པོ་ཡིན་པའི་ཕྱིར། དེར་ཐལ། དེའི་སྦྱོར་བ་ལ་ཉེས་བྱས་དང་།
དངོས་གཞི་ལ་སྦོམ་པོ་ཡིན་པའི་ཕྱིར། ཊཱིཀྐ་ལས། ལྷར་འདུ་ཤེས་པ་ལ་གསོད་པ་ལ་ནི་
སྦྱོར་བ་ཉེས་བྱས་སོ། །དངོས་གཞི་ལ་སྦོམ་པོའོ། །མི་མ་ཡིན་པ་གཞན་འདུ་ཤེས་པས་
གསོད་པར་བྱེད་པ་ལ་ཡང་སྦྱོར་བ་ལ་ཉེས་བྱས་སོ། །དངོས་གཞི་ལ་སྦོམ་པོའོ། ཞེས་
གསུངས་པའི་ཕྱིར། དངོས་གཞིའི་རྣམ་པའི་དོན་ཡང་མཐར་ཐུག་དང་དངོས་གཞི་མ་
ཡིན་པ་འགལ་ལོ། །དངོས་གཞིའི་ཡན་ལག་མ་ཚང་ན་མཐར་ཐུག་གི་ཡན་ལག་མ་ཚང་
དགོས་པའི་ཕྱིར་དང་། ལྟུང་བ་རང་རང་ལ་སྟོན་པས་བཅས་པའི་ཡན་ལག་མ་ཚང་ཚུལ་
མ་སྨྲས་པས་རགས་པའི་འཁྲུལ་བཤད་ཆེན་པོར་སྣང་བའི་ཕྱིར། དགེ་སློང་གིས་འཚེ་
སེམས་ཙམ་གྱིས་མིའི་འགྲོ་བའི་ལག་པ་གཅོད་པའི་སྦོམ་པོ་ཕམ་ལྷག་གི་ཀུན་སློང་མེད་
པས་སྦོམ་པོར་བཏགས་པ་བར་འཇོག་པ་ཤིན་ཏུ་མི་འཐད་པར་ཐལ། སྦོམ་པོ་གཉིས་པ་
མ་ངེས་པར་བཤད་ཟིན་ཅིང་། དེ་ནི་སྟོན་པའི་བཅས་པ་ལ་སྙིང་ཁམས་བསྐྱེད་པའི་སྐྱོན་ཡོད་
པའི་ཕྱིར། དེ་ནི་སྦྱོར་བའི་རྣམ་པའི་སྦོམ་པོའི་མཚན་གཞི་བསྙོན་མེད་ཡིན་པའི་ཕྱིར།
དཔེར་ན་དགེ་སློང་གིས་གསོད་སེམས་མེད་པར་མི་ལ་གནོད་སེམས་ཀྱིས་ནགས་
མེས་བཏང་ན་སྦྱོར་བའི་རྣམ་པའི་སྦོམ་པོ་ཡིན་པ་དང་འདྲ་བའི་ཕྱིར། འོད་ལྡན་ལས།
མི་ལ་འཚོ་བ་ཙམ་གྱིས་བསམ་པས་མེ་བཏང་བའི་ཕྱིར། འདི་ནི་མཐར་འགྱུར་བ་ལ་སྦྱོར་

བ་དང་འདྲ་(༡༧༣ན)བའི་ཉེས་པ་སྦོམ་པོ། ཞེས་པ་ནས། འདིར་ཡང་ངེས་པར་མི་ལ་
གནོད་པར་འགྱུར་བ་ཡིད་ལ་གནས་པས། དེ་མ་སྤངས་པ་གང་ཡིན་པ་དེ་ཉིད་ལས་སྦོམ་
པོར་འགྱུར་གྱི་འཆི་བ་ལས་ནི་མ་ཡིན་ནོ།།ལག་པ་གཅོད་པ་དང་སྣ་འབུགས་པ་དང་།
ཆོམ་རྐུན་འབུལ་བ་དང་། སྐྲ་ཅན་འཚོང་བ་དང་། འབྲས་མ་སྨིན་པར་བརྡོལ་བ་ལ་སོགས་
པ་དག་ལ་ཡང་། ངེས་པར་སེམས་རྩུབ་པ་ཉེ་བར་གནས་པའི་ཕྱིར་སྦོམ་པོར་འགྱུར་བར་
ཤེས་པར་བྱའོ། །ཞེས་གསུངས་པའི་ཕྱིར་དང་། བམ་ལྔ་ལས་ཀྱང་། སྤྲུལ་པ་བསད་ན་
ཉེས་པ་སྦོམ་པོའོ། །མིའི་འགྲོ་བ་བའི་ལག་པ་གཅོད་ན་ཉེས་པ་སྦོམ་པའོ། །ནགས་མེས་
གཏོང་ན་ཉེས་པ་སྦོམ་པོའོ། །ཞེས་སོགས་གསུངས་པའི་ཕྱིར། གཅུང་དགའ་བོར་བྲམ་
ཟེས་བརྡུང་བས་ཉེ་དགས་དེའི་ལག་པ་གཅོད་དུ་བཅུག་པ་ལ་གླེང་གཞིར་མཛད་ནས་
སྦོམ་པོར་བཅས་པ་མཛད་པའི་ཕྱིར། དེ་བཞིན་དུ་དྲུག་སྡེས་དགེ་སློང་དག་ལ་གནོད་
སེམས་ཀྱིས་མེ་བཏང་བར་སྦོམ་པོར་བཅས་པའི་ཕྱིར། སྟོན་པས་བཅས་པ་མི་བཤིགས་
པར་འཇོག་གྲོགས་ཞུ། མདོ་ལས་གསུངས་པ་མཁས་པས་བཀྲལ་བ་ཀུན་དང་མི་མཐུན་
པའི་རང་བཟོ་སྤོངས་ཤིག །བྱ་འདུལ་གྱིས་གཞིར་ཕྱེ་བ་ལེགས་ཀྱང་མཚན་ཉིད་ཅུང་མ་
ལགས་པ་སྔར་བཤད་པ་དག་གིས་ཤེས་ནུས་ཤིང་ཡི་གེ་མང་དོགས་ནས་མ་སྤྲོས་སོ། །
དམར་སྟོན་གྱི་གསུང་དེ་ཡང་ལུང་དང་དོན་ཤིན་ཏུ་མ་འབྱོར་ལ། དེར་མ་ཟད་
དངོས་གཞིའི་ལྟུང་བའི་ངོ་བོར་གྱུར་པའི་སྦོམ་པོ་མེད་པར་ཐལ། དངོས་གཞིའི་སྦོམ་པོ་
མེད་པའི་ཕྱིར། འདོད་ན། སྦྱོར་དངོས་ཤེས་བཞིན་དུ་མི་མ་ཡིན་བསད་པའི་སྦོམ་པོ་མེད་
པར་ཐལ་ལོ། །གཞན་ཡང་མི་ལ་གསོད་ངེས་སྦྱོར་བ་བྱས་ནས་མ་ཤི་བའི་སྔོན་དུ་སེམས་
ལོག་པའི་མི་བསད་པའི་དངོས་གཞིའི་རྣམ་པའི་སྦོམ་པོ་སོགས་མེད་པར་ཐལ་ལོ། །
བཤད་བྱ་མང་པོ་སྦྱོར་བསྟན་དུ་བཤད་པས་དེར་ཤེས་པར་བྱའོ། །མཚོ་ཊིཀ་གི་ཡང་

དངོས་བཏགས་གཉིས་(༡༧༣བ)ལེགས་ཀྱང་ངོས་འཛིན་རྣམས་མི་འཐད་པར་ཐལ། རབ་
བྱུང་སྡེ་ལྔ་ཀ་ལ་སྦོམ་པོར་བཤད་པའི་ཚེ། དགེ་སློང་ལ་སྦོམ་པོ་དངོས་གནས་དང་། གཞན་
ལ་ཉེས་པ་མང་བའི་སྦོམ་པོ་དང་བཏགས་པ་བ་བྱེད་དགོས་པའི་ཕྱིར།ཀཱ་རི་ཀ་ལས།
བྱོལ་སོང་དང་ནི་དམྱལ་གནས་དང་། །ཡི་དྭགས་འོན་ཏེ་ལྷ་ཡང་རུང་། །བསད་ན་ངན་
འགྲོར་ལྟུང་བ་ཡི། །སྡིག་པ་སྦོམ་པོ་ཐོབ་པར་འགྱུར། །ཞེས་གསུངས་པ་ལྟ་བུ་དགེ་སློང་
གི་མིར་འདུ་ཤེས་ན་སྦྱོར་སྦོམ་ཐམས་ཅད་ལ་བསྐྱེད་ལ། རང་རང་གི་འདུ་ཤེས་ཀྱིས་
བསད་ན་སྦྱོར་བ་ཉེས་བྱས་དང་དངོས་གཞི་ལ་བྱོལ་སོང་མིན་པ་ལ་སྦོམ་པོ་སྐྱེད་ཅིང༌།
དགེ་ཚུལ་ལ་ཡིད་ཀྱིས་བསྡམ་བྱར་འགྱུར་བའི་ཕྱིར། དང་པོ་གྲུབ་སྟེ། རྩ་བར། སྦྱོར་བ་
ལ་ནི་འདུ་ཤེས་ཡན་ལག་ཡིན་ནོ། །ཞེས་གསུངས་པའི་ཕྱིར། ཊཱིཀྐ་ལས་ཀྱང་། དེ་བཞིན་
དུ་ཡི་དྭགས་ཀྱི་འགྲོ་བ་བ་དང་། དམྱལ་བའི་འགྲོ་བའི་སྤྲུལ་པ་ལ་མིར་འདུ་ཤེས་པས་
གསོད་པར་བྱེད་པ་ལ་ནི་སྦྱོར་བ་ལ་སྦོམ་པོའོ། །དངོས་གཞི་ལ་ཡང་སྦོམ་པོ་ཁོ་ནའོ། །
ཞེས་གསུངས་པའི་ཕྱིར། གཉིས་པ་གྲུབ་སྟེ། ཊཱིཀྐ་ལས། རང་རང་དུ་འདུ་ཤེས་པས་
གསོད་པར་བྱེད་པ་ལ་ནི་སྦྱོར་བ་ལ་ཉེས་བྱས་སོ། །དངོས་གཞི་ལ་སྦོམ་པོའོ། །ཞེས་
གསུངས་པའི་ཕྱིར། གསུམ་པ་གྲུབ་སྟེ། དེ་ལ་བཅས་པ་དགེ་སློང་ལས་ཡང་བའི་ཕྱིར།
ཁྱབ་སྟེ། དེས་ན་དགེ་སློང་ལ་ལྷག་མ་སྐྱེད་པ་ལ་དགེ་ཚུལ་ལ་དེ་བཤགས་བྱ་དང་བསྡམ་
བྱ་གང་རུང་དུ་གྱུར་ན་སྦོམ་པོ་ལྟ་ཅི་སྨོས་པའི་ཕྱིར། འོད་ལྡན་ལས། འདིར་དོན་བསྡུས་
པ་ནི་འདི་ཡིན་ནོ། །དགེ་སློང་ལ་མི་གཙེ་བ་ཙམ་བྱ་བའི་བསམ་པས་ཞུགས་པ་ནི་སྦོམ་
པོར་འགྱུར་རོ། །དགེ་ཚུལ་ལ་ནི་ཡིད་ཀྱི་བྱ་བར་འགྱུར་ཏེ། དེ་ལྟར་ན་ནི་ནགས་མེས་
གཏོང་བ་ལ་སོགས་པ་རྣམས་ནི་ཕྱོགས་དང་མཐུན་པ་ཉིད་ཡིན་པར་ཐེ་ཚོམ་མེད་དེ།
ཞེས་གསུངས་པའི་ཕྱིར།

དེས་ན་དགེ་ཚུལ་སོགས་ནགས་མེས་གཏོང་ན་སྦོམ་པོ་དགེ་སློང་ལ་བཅས་པའི་
ཚིག་དེས་ཡོན་ཏན་སྒྲའི་སྦོམ་པོ་དང་། སྦོམ་(༡༧༤ན)པོ་བཏགས་པ་བ་བསྐྱེད་པ་ཡིན་ཏེ།
འོད་ལྡན་ལས། ཉེས་པ་སྦོམ་པོ་ཞེས་བྱ་བ་འདི་གང་ལ་བྱ། རེ་ཞིག་གལ་ཏེ་ཉེས་པ་སྦོམ་
པོ་ཞེས་བྱ་བའི་ཚིག་འདི་ཉེས་པ་མང་པོ་ཞེས་བྱ་བ་ཡིན་ན། དེའི་ཚེ་སྲོག་ཆགས་མང་པོ་
ཡོད་པའི་བློས་ནགས་ཚལ་མེས་བསྲེགས་ན། དགེ་ཚུལ་ལ་ཉེས་བྱས་མང་པོར་འགྱུར་ཏེ།
གྲོགས་སྦུར་མང་པོ་ཚིག་པའི་ཕྱིར་རོ། །ཞེས་གསུངས་པའི་ཕྱིར། འདིས་ཡོན་ཏན་སྒྲའི་
སྦོམ་པོ་མང་ཚུལ་ཡང་ཤེས་པར་གྱིས། མཚོ་ཊིཀ་ཏུ་ཡན་ལག་གཉིས་མ་ཚང་ན་སྦོམ་པོ་
ལས་དམན་པའི་ཉེས་བྱས་ཁོ་ནས་ཁྱབ་གསུང་བ་མི་འཐད་པར་སྔར་བཤད་པས་
ཤེས། སྤྱིར་བཏང་ཕམ་ལྷག་གང་རུང་མ་ཡིན་པའི་སྦྱོར་བ་ཉེས་བྱས་དགོས་ཀྱང་། མིའི་
འདུ་ཤེས་དང་གསོད་སེམས་ཞུགས་ཚེ་དུད་འགྲོ་གསོད་པའི་ལྟུང་བྱེད་ཀྱི་སྦྱོར་བ་ལ་
སྦོམ་པོ་དང་། དངོས་གཞི་ལ་ལྟུང་མེད་ཡིན་ཏེ། རྩ་བར། ཐམས་ཅད་དུ་སྦྱོར་བ་ལ་ནི་
ཉེས་བྱས་སོ། །ཞེས་གསུངས་པ་སྤྱིར་བཏང་ཡིན་པས་དམིགས་བསལ་ལ་ཉེས་བྱས་སུ་
མི་འགྱུར་བར་སྦོམ་པོར་འགྱུར་བའི་མདོ་དུ་མ་ཡོད་པ་གང་ཞིག །དེའི་དམིགས་བསལ་
ཉེས་བྱས་སུ་འགྱུར་བའི་མདོ་ཡང་ཡོད། ཡན་ལག་ཡང་གཉིས་མ་ཚང་ན་ཉེས་བྱས་སུ་
འགྱུར་ལ་གཅིག་མ་ཚང་བས་མི་འགྱུར་བའི་ངེས་པ་ཡང་མེད་པའི་ཕྱིར། དང་པོ་གྲུབ་སྟེ།
ཕམ་པའི་སྡེ་ཚན་དེའི་དངོས་གཞིའི་སྦྱོར་བ་ལ་སྦོམ་པོ་དགོས་ཤིང་། དེའི་འོག་མ་ལྷག་
མ་ཡང་དེ་ལྟར་ཡིན་པའི་ཕྱིར། རྩ་བར། སྡེ་ཚན་དེ་ལ་གལ་ཏེ་དངོས་གཞིའི་ཡིན་ན་སྦོམ་
པོའོ། །འོག་མ་ལ་ཡང་དེ་བཞིན་ནོ། །ཞེས་གསུངས་པའི་ཕྱིར། ཁྱབ་སྟེ། ཊཱིཀྐ་ལས།
ལྟུང་བ་ཐམས་ཅད་ལ་ཡང་སྦྱོར་བ་གང་ཡིན་པ་དེ་ལ་ནི་ཉེས་བྱས་སོ། །དེ་ནི་སྤྱིར་བཏང་
བ་སྟེ། དམིགས་ཀྱིས་བསལ་བ་བསྟན་པའི་ཕྱིར། ཞེས་པ་ནས། གལ་ཏེ་དངོས་གཞིའི་

སྦྱོར་བ་ཡིན་ན་ནི་སྦོམ་པོ། སྦྱོར་བའི་སྦྱོར་བ་ཡིན་ན་ཉེས་བྱས་སོ། །ཞེས་གསུངས་པའི་
(༡༧༤བ)ཕྱིར། གཉིས་པ་གྲུབ་སྟེ། རྩ་བར། ནོམ་པའི་སྔ་རོལ་དུ་ནི་སྦྱོར་བའི་སྦྱོར་བ་ཉིད་
དོ། །ཕྲི་བའི་གོམ་པ་རེ་རེ་ལ་ཐ་དད་པ་ཡིན་ནོ། །ཞེས་སོགས་གསུངས་པའི་ཕྱིར། གསུམ་
པ་གྲུབ་སྟེ། རིན་མ་ཚང་ན་ཡན་ལག་གཞན་མཐར་ཐུག་ཐོབ་བློའི་བར་ཚང་ཡང་སྦྱོར་
དངོས་གཉིས་ཀར་སྦོམ་པོ་རེ་རེ་ལས་མི་སྐྱེད་པ་གང་ཞིག །ཡན་ལག་གཅིག་མ་ཚང་ན་
ལྟུང་མེད་དུ་འགྱུར་བ་ཡང་ཡོད། གཉིས་པ་མ་ཚང་བས་ཉེས་བྱས་དང་། གསུམ་མ་ཚང་
བ་སོགས་ཀྱི་ཉེས་བྱས་སུ་འགྱུར་ཚུལ་ཡོད་པའི་ཕྱིར། དང་པོ་གྲུབ་སྟེ། རྩ་བར། མ་ཆོག་
པ་བརྐུས་ནའོ། །ཞེས་དང་། ཊཱིཀྐ་ལས། མ་ཤ་ཀ་ལྔར་མ་ཆོག་པ་བརྐུས་ན་ཡན་ལག་
གཞན་ཐམས་ཅད་ཡོད་ཀྱང་སྦོམ་པོར་རིག་པར་བྱ་སྟེ། ཞེས་གསུངས་པའི་ཕྱིར། གཉིས་
པ་གྲུབ་སྟེ། རྐུ་སེམས་མེད་ན་གཞན་ཐམས་ཅད་ཡོད་ཀྱང་ལྟུང་མེད་ཡིན་པའི་ཕྱིར།
ཊིཀྐ་ལས། རྐུ་སེམས་མེད་ན་ཐམས་ཅད་དུ་ལྟུང་བར་མི་འགྱུར་རོ། །ཞེས་གསུངས་པའི་
ཕྱིར། གསུམ་པ་གྲུབ་སྟེ། སྔར་གྱི་རིགས་པས་དེ་ལྟར་གྲུབ་པའི་ཕྱིར་དང་། ཊཱིཀྐ་ལས་
ཀྱང་། ཁ་ཅིག་ཏུ་ནི་ཡན་ལག་གསུམ་མམ་གཉིས་མ་ཚང་བ་ལ་ཉེས་བྱས་སུ་འདོད་དེ།
ཞེས་གསུངས་པའི་ཕྱིར། འདི་ནི་ཡན་ལག་ལྔའི་གཉིས་མ་ཚང་ན་ཉེས་བྱས་དང་གསུམ་
མ་ཚང་ན་ཉེས་བྱས་སུ་བྱས་པ་ཡིན་ཏེ། ཊཱིཀྐ་ལས། དེ་ལྟར་མ་བྱིན་པར་ལེན་པའི་ཕས་
ཕམ་པ་འདི་ནི་ཡན་ལག་ལྔ་དང་ལྡན་ཏེ། མ་བྱིན་པ་དང་། མ་ཤ་ཀ་ལྔ་ལ་སོགས་པ་ཉིད་
དང༌། རྐུ་སེམས་ཉིད་དང༌། མིའི་རྒྱུད་ཀྱི་ཡོངས་སུ་བཟུང་བ་ཉིད་དང། དེར་འདུ་ཤེས་པ་
ཉིད་དོ། །ཞེས་གསུངས་པའི་ཕྱིར། དེ་སྤྱིར་བཏང་ཡིན་ཏེ། དེ་ལྔ་ཚང་ཡང་ཕམ་པ་མི་
འབྱུང་བ་ཡོད་པའི་ཕྱིར། དེར་ཐལ། དགེ་སློང་གིས་གཞན་དོན་དུ་མིའི་རྫས་རིན་ཐང་
ཚང་བ་བླངས་པས་དངོས་གཞིའི་རྣམ་པའི་སྦོམ་པོ་བསྐྱེད་པའི་ཕྱིར། རྩ་བར། གཞན་གྱི་

དོན་ཉིད་དུ་ན་ཡང་དངོས་གཞིའི་རྣམ་པའོ། །ཞེས་གསུངས་པའི་ཕྱིར། (༡༧༥ན)དེས་ན་
ཡན་ལག་དགུ་དགོས་ཏེ། མིའི་ཡིན་པ་དང་། མ་བྱིན་པ་དང་། རིན་ཚང་བ་དང་། མིས་
བདག་གིར་བྱས་པ་དང། དུར་ཁྲོད་པ་མ་ཡིན་པ་དང་། ཟས་མ་ཡིན་པ་དང་། རྐུ་སེམས་
དང་། སྦྱོར་བ་གཅིག་དང་། བདག་དོན་དུ་བླངས་པ་དགུ་དགོས་པའི་ཕྱིར་ཏེ། དེས་ན་
ཡན་ལག་གཉིས་སོགས་མ་ངེས་པ་དེས་ཤེས་དགོས་པའི་ཕྱིར་དང་། དགུ་ནི། འོད་ལྡན་
ལས། མིའི་རྫས་ཡིན་པ། མ་བྱིན་པ། རིན་ཐང་ཚང་བ། མིས་བདག་གིར་བྱས་པ། དུར་
ཁྲོད་པ་མ་ཡིན་པ། མི་དབང་བའི་བསོད་སྙོམས་ཀྱི་ངོ་བོ་མ་ཡིན་པ། བསམ་པ་ཁོ་ནའི་
རྫས་ལ་སྦྱོར་བ་གཅིག་གིས། བདག་གི་དོན་དུ་རྐུ་བར་བྱེད་ན། ཞེས་གསུངས་པའི་ཕྱིར།
འདི་གོང་འོག་དུ་མ་ལ་ཤེས་དགོས། རྐུ་སེམས་སྦྱོར་དངོས་གཉིས་ཀར་གཙོ་བོར་དགོས་
པ་ཡིན་ཏེ། དངོས་གཞིའི་སྦྱོར་བ་ལ་རྐུ་སེམས་ཡོད་ལ་དངོས་གཞིའི་དུས་མེད་ན་སྦྱོར་
སྦོམ་ཙམ་སྐྱེད། དངོས་ཀྱི་སྦྱོར་བའི་དུས་རྐུ་སེམས་མེད། དངོས་གཞི་ལ་རྐུ་སེམས་ཡོད་
ན་དངོས་གཞི་སྦོམ་པོ་ཙམ་བསྐྱེད། གཞན་གྱི་ནོར་ལ་སྦྱོར་བའི་ཐོག་མར་རང་གིར་འདུ་
ཤེས་ལ་སྦྱོར་བའི་ཐ་མར་རྐུ་སེམས་ཀྱིས་བརྐུས་ན་སྦྱོར་སྦོམ་དང་ཕམ་པ་བསྐྱེད་པའི་
ཕྱིར། དང་པོ་གྲུབ་སྟེ། ཞུ་བ་ལས། སྔར་རྐུ་བའི་སེམས་བྱུང་ལ་སླད་ཀྱིས་རང་གི་འདུ་
ཤེས་དང་ལྡན་པས། རྐུ་བར་བགྱིད་ན་ཅིར་འགྱུར་ལགས། སྔ་མ་ལ་ནི་ཉེས་པ་སྦོམ་པོར་
འགྱུར་ལ། ཕྱི་མ་ལ་ནི་ཉེས་པ་མེད་དོ། །ཞེས་གསུངས་པའི་ཕྱིར་དང་། འོད་ལྡན་ལས་
ཀྱང༌། གལ་ཏེ་སྦྱོར་བ་ཁོ་ན་ལ་རྐུ་སེམས་ཉིད་ཡོད་ན་དེའི་ཚེ་སྦྱོར་བའི་ལྟུང་བ་ཁོ་ནར་
འགྱུར་གྱི་དངོས་གཞིར་ནི་མ་ཡིན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཞུ་
བ་ལས། འོན་ཏེ་སྔར་ནི་རང་གི་འདུ་ཤེས་དང་ལྡན་ལ་ཕྱིས་རྐུ་བའི་སེམས་ཀྱིས་རྐུ་ན་སྔ་
མ་ནི་ལྟུང་བ་མེད་ལ་ཕྱི་མ་ལ་ནི་ཉེས་པ་སྦོམ་པོར་འགྱུར་རོ། །ཞེས་གསུངས་པའི་ཕྱིར་

དང༌། དེའི་དོན་ཡང༌། འོད་ལྡན་ལས། ཅི་སྟེ་དངོས་གཞི་ལ་རྐུ་བའི་(༡༧༥བ)སེམས་ཉིད་
ཡོད་ན་དེའི་ཚེ་དངོས་གཞི་ཁོ་ན་ཡིན་གྱི། སྦྱོར་བའི་ལྟུང་བ་མེད་དོ། །ཞེས་གསུངས་པའི་
འདིས་དངོས་གཞིའི་སྦོམ་པོ་མེད་པར་འདོད་པ་བསལ་ལོ། ། 
གསུམ་པ་གྲུབ་སྟེ། ཞུ་བ་ལས། དགེ་སློང་གིས་གོས་ཀྱི་གདང་བུའི་ཐོག་མའི་ཆ་ལ་
རང་གི་འདུ་ཤེས་དང་ལྡན་པས་གཅོད་པར་བགྱིད་ལ་ཐ་མའི་ཆ་ལ་རྐུ་སེམས་ཀྱིས་བགྱིད་
ན་ཅིར་འགྱུར་ལགས། མཐར་འགྱུར་རོ། །ཞེས་གསུངས་པའི་ཕྱིར་དང༌། དེའི་དོན་ཡང་།
འོད་ལྡན་ལས། སློབ་དཔོན་ཡོན་ཏན་འོད་ཀྱིས། ཅེས་པ་ནས། གཞུང་གི་ཕྱི་མ་ལས་ནི་
གཞན་གྱི་ལ་གཞན་གྱི་ནོར་ཡིན་པར་འདུ་ཤེས་པ་ཡོད་ན་མཐར་འགྱུར་རོ། །ཞེས་གསུངས་
པ་ཡིན་ནོ། །ཞེས་བཤད་དོ། །ཞེས་གསུངས་པའི་ཕྱིར། ལུང་རིགས་པའི་འདོད་པ་ཤ་མི་
དང་འདྲ་ལ་སྦོམ་པོའི་མིང་གིས་ཕྱིར་བཅོས་པ་མཚན་ཉིད་དུ་བཞག་པ་ཡང་མི་འཐད་
པར་ཐལ། ལྟུང་བ་དངོས་གཞི་ལས་ཟུར་དུ་མཐོལ་བཤགས་མི་དགོས་པའི་ཕྱིར། བམ་
ལྔ་ལས། དེ་ལྟར་ལྟུང་བའི་དངོས་གཞི་མཐོལ་ན་དེའི་སྦྱོར་བ་དང་སྦྱོར་བའི་སྦྱོར་བ་ལོགས་
གཅིག་ཏུ་མཐོལ་མི་དགོས། ཞེས་གསུངས་པའི་ཕྱིར།
སྨྲས་པ། མངོན་མཐོ་ངེས་པར་ལགས་པའི་ལམ་བཟང་པོ། །ཡོན་པོ་གྱ་གྱུ་མིན་
པ་གསལ་བྱེད་པའི། །ཐུབ་བསྟན་གསུང་རབ་བཅུ་གཉིས་ཁྱིམ་གྱི་བདག །ས་གསུམ་
གསལ་བྱེད་འོད་ལྡན་དེང་འདིར་ཤར། །དཔྱོད་ལྡན་མིག་གིས་བལྟས་ཚེ་ཀྱེ་མ་ཧོ། །ཤིང་
རྟ་ཆེན་པོ་དབྱིག་གཉེན་ཡོན་ཏན་འོད། །ཤཱཀྱ་འོད་སོགས་ལུགས་ལས་ཕྱིར་གྱུར་པའི།
སྡོམ་པ་གནས་གྱུར་འདོད་དང་ངོ་བོ་ཡང༌། །བསམ་གཏན་ཟག་མེད་གསུམ་ལྡན་འདོད་
གཟུགས་ལོ། །ཆོ་ག་མཁན་སློབ་དགེ་འདུན་ལུང་བཞིན་དུ། །མི་བྱེད་གཏོར་མས་སྟེར་
དང་ཁྱིམ་པས་སྟེར། །དེ་སོགས་དྲི་མས་ཐུབ་བསྟན་སྦགས་བྱས་དུས། །ཐར་འདོད་

རྣམས་ཀྱིས་ལུང་བཞིན་བག་ཡོད་འཚལ། །སྔོན་དུས་ཀུན་དགའ་བོ་དང་དབྱིག་གཉེན་
ཡང༌། །སྟོན་པ་གཟིམས་(༡༧༦ན)དང་དཔང་གྱུར་ཟད་གསུང་ནས། །སྐྱོ་བར་བགྱིད་ན་
དེང་དུས་སངས་རྒྱས་རྣམས། །སྔོན་གྱི་ཐུགས་བསྐྱེད་བསྙེལ་ན་ད་ཅི་འདྲ། །ཐུབ་དབང་སྤྱན་
སྔར་རྒྱལ་སྲས་ལྔ་བརྒྱ་སོགས། །འཕགས་མཆོག་དུ་མས་སྙིགས་མའི་ཚུལ་ངན་དུས། །
ཐུབ་བསྟན་སྤེལ་བའི་དམ་བཅས་ལྷ་སོགས་ཀྱིས། །བསྲུང་དང་སྤེལ་བའི་ཞལ་བཞེས་
དོར་རམ་གཉིད། །ཅེས་པའང་བར་སྐབས་ཀྱི་ཚིགས་སུ་བཅད་པ་སེམས་སྐྱོ་རང་དྲག་
ནས་བྱས་སོ། ། 
༈ གཉིས་པ་གསོ་བ་དགེ་འདུན་ལ་རག་ལས་པ་དགེ་འདུན་ལྷག་མའི་རྣམ་གཞག་
གི །སོ་སོར་ཐར་པའི་སྡོམ་ལས། ཁུ་བ་འཛིན་དང་འཁྲིག་ཚིག་བསྙེན་བཀུར་གཉེན།
ཁང་པ་ཁང་ཆེན་དང་ནི་གཞི་མེད་དང་། །བག་ཙམ་དགེ་འདུན་དབྱེན་དང་དེ་རྗེས་ཕྱོགས།
ཁྱིམ་སུན་འབྱིན་དང་བཀའ་བློ་མི་བདེ་བའོ། །ཞེས་གསུངས་པ་ལྟར། བཅུ་གསུམ་ཡོད་
དེ། ཁུ་བ་འབྱིན་པའི་དེ། ལུས་ཀྱི་རེག་པའི་དེ། འཁྲིག་ཚིག་སྨྲ་བའི་དེ། །བསྙེན་བཀུར་
བསྔགས་པའི་དེ། །སྨྱན་བྱེད་པའི་དེ། ཁང་པའི་དེ། ཁང་ཆེན་ཏེ་གཙུག་ལག་ཁང་གི་དེ།
གཞི་མེད་སྐུར་འདེབས་ཀྱི་དེ། བག་ཙམ་སྐུར་འདེབས་ཀྱི་དེ། དགེ་འདུན་དབྱེན་བྱེད་
པའི་དེ། དེའི་རྗེས་སུ་ཕྱོགས་པའི་དེ། ཁྱིམ་སུན་འབྱིན་པའི་དེ། བཀའ་བློ་མི་བདེ་བའི་
ལྷག་མ་དང་བཅུ་གསུམ་ཡོད་པའི་ཕྱིར།

ཨོཾ། ཁུ་བ་འབྱིན་པའི་ལྷག་མ་བཤད་པ། མཐིཥ་ན་ཆུ།
དེའི་དང་པོ་ཁུ་བ་འབྱིན་པའི་དེ་ནི། རྩ་བར་ཕྱུང་ནའོ། །དེར་འདུན་པས་སོ། །རང་
གི་ཁུ་བའོ། །དང་པོ་ལའོ། །ཞེས་བྱུང་གླེང་གཞི་གཉིས་ཡོད་དེ། བཅས་པའི་གླེང་བཞི་ནི་
མཉན་ཡོད་དུ། གང་ཟག་འཆར་ཀས། ཉོན་མོངས་པ་འདོད་ཆགས་ཀྱིས་ཀུན་ནས་
བསླངས་ཏེ། ཉེས་པ་རང་གི་ཁུ་བ་ཕྱུང་བ་ལ་བརྟེན་ནས། ཁུ་བ་འབྱིན་པའི་དགེ་འདུན་
ལྷག་མ་བཅས། །གནང་བའི་གླེང་གཞི་དགེ་སློང་མང་པོ་རྨི་ལམ་དུ་དེ་བྱུང་བ་ཞུས་པས་
ལྟུང་མེད་གསུངས་པ་ཡིན་ཏེ། བམ་ལྔ་ལས། འབྱིན་པའི་དགེ་འདུན་ལྷག་མའི་གླེང་
གཞི་ནི་བཅས་པ་དང་གནང་བའི་དབང་གིས་གཉིས་ཏེ། ཞེས་གསུངས། རྒྱུ་མཚན་རང་
ལུས་ལ་གནོད་པ་དང་། ཕམ་པ་དང་པོའི་རྒྱུར་(༡༧༧བ)འགྱུར་བས་སོ། །བཅས་ལྡན་
དགེ་སློང་བསམ་པ་རང་བཞིན་དུ་གནས་པས་རྨའི་སྒོ་གསུམ་གང་རུང་ལས་གཞན་པའི་
ཡན་ལག་ལ་རེག་པས་བསམ་བཞིན་དུ་ཁུ་བ་འབྱིན་སེམས་ཀྱིས་མཐར་ཐུག་དང་པོའི་
གནས་ནས་ཕྱུང་བའི་དངོས་གཞིའི་ལྟུང་བ་དེ་འབྱིན་པའི་དགེ་འདུན་ལྷག་མའི་མཚན་
ཉིད་ཡིན་ཏེ། ས་ག་ལྷས། རྨ་སྒོ་གསུམ་ནི་མ་གཏོགས་པར། །ཤེས་ལུས་རང་གི་ཡན་
ལག་གི །བསམ་བཞིན་ཁུ་བ་འབྱིན་པ་ནི། །དགེ་འདུན་གྱི་ནི་ལྷག་མར་གསུངས། །ཞེས་
སོ། །རྨི་ལམ་ལ་ཕྱུང་བས་དེ་མི་བསྐྱེད་དེ། དེ་སྒྲུབ་མི་ནུས་པའི་ཕྱིར། རྣམ་འབྱེད་ལས།
རྨི་ལམ་ནི་མ་གཏོགས་སོ། །ཞེས་དང་། ཞུ་ཊིཀ་ལས། ཁུ་བ་འབྱིན་པ་ལ་ནི་རྨི་ལམ་ནི་
མ་གཏོགས། ཞེས་གསུངས་པའི་ཕྱིར། དེ་ལ་ཡན་ལག་བཅུ་ཚང་དགོས་ཏེ། དེ་གང་རུང་
གཅིག་མ་ཚང་ན་སྦོམ་པོར་འགྱུར་བའི་ཕྱིར། ཊཱིཀྐ་ལས། ཡན་ལག་བཅུ་པོ་དེ་དག་ལས་

གང་ཡང་རུང་བ་མ་ཚང་ན་ནི་ཉེས་པ་སྦོམ་པོ། །ཞེས་གསུངས་པའི་ཕྱིར། བཅུ་ཡོད་དེ།
ཊིཀྐ་ལས། ཁུ་བ་འབྱིན་པའི་སྐབས་འདི་ལ་ཡན་ལག་བཅུ་སྟེ། ཕྱུང་བ་དང་། དེར་འདུན་
པ་དང་། རང་གི་ཁུ་བ་དང་། དངཔོ་དང་། རེག་པ་དང་། བརྩལ་བ་དང་། ཡན་ལག་གི་
རྣམ་པ་དང་། ཕྱི་རོལ་དང༌། སེམས་ཅན་དུ་བགྲང་བ་དང་། དེའི་རྣམ་པར་གནས་པ་སྟེ།
ཞེས་གསུངས་པའི་ཕྱིར་དང་། ཁུ་བ་ལུས་ཐམས་ཅད་ལ་ཤིང་མ་བཞོ་བཞིན་གནས་ཀྱིས་
མཁྲིས་པ་བཞིན་མི་གནས་པ་དེ་དང་པོའི་གནས་ནས་ཕྱུང་བ་དང་། སྦུབས་སུ་འོང་བ་
དང་། དབང་པོའི་མཐའ་ལས་བྱུང་བ་གསུམ་ཡོད་དེ། དང་པོ་ལ་ལྷག་མར་འགྱུར་ལ།
སྦུབས་སུ་འོང་བ་དང་དབང་པོའི་མཐའ་ལས་བྱུང་བ་གཉིས་ལས་སྦོམ་པོར་འབྱུང་བའི་
ཕྱིར། དང་པོ་གྲུབ་སྟེ། རྩ་བར། དང་པོ་ལའོ། །ཞེས་དང་། ཊཱིཀྐ་ལས། དེའི་ཕྱིར་དང་པོ་
ལའོ། །ཞེས་བྱ་བ་སྨྲས་ཏེ། ཞེས་གསུངས་པའི་ཕྱིར། རྣམ་འབྱེད་ལས་ཀྱང་། ཕྱུང་བ་
ཞེས་བྱ་བའི་མདོའི་ཚིག་ནི་དེ་མ་ཐག་ཏུ་ཕྱུང་བའོ། །ཞེས་གསུངས་(༡༧༧ན)པའི་ཕྱིར།
གཉིས་པ་གྲུབ་སྟེ། རྩ་བར། སྦུབས་སུ་མ་འོངས་པའོ། །ཞེས་དང་། ཊཱིཀྐ་ལས། སྦུབས་
སུ་འོང་བ་ནི་སྦོམ་པོའོ། །ཞེས་བྱུང་། ཁུ་བ་འབྱུང་བའི་གནས་ནས་མ་འཕོས་པ་ནི་སྦུབས་
སུ་མ་འོངས་པ་ཞེས་བྱའོ། །དང་པོ་འཕོས་པ་ནི་སྦུབས་སུ་འོང་བ་ཞེས་བྱའོ། །ཞེས་
གསུངས་པའི་ཕྱིར། 
གཉིས་པ་རེག་པའི་ལྷག་མ་ནི་རྩ་བར་ལུས་ཀྱི་རེག་པ་བདག་གིར་བྱེད་ནའོ། །
འདིར་ལན་བུ་ནི་དེ་དང་ལྡན་པ་ཉིད་དོ། །དེ་དང་འབྲེལ་བའི་གོས་ལ་ཡང་ངོ་། །ཞེས་
བྱུང་། གླེང་གཞི་གཉིས་ལས་བཅས་པའི་གླེང་གཞི་ནི་གནས་མཉན་ཡོད་དུ། གང་ཟག་

འཆར་ཀས། ཉོན་མོངས་པ་འདོད་ཆགས་ཀྱིས་ཀུན་ནས་བསླངས་ཏེ། ཉེས་པ་བུད་མེད་
ཀྱི་ལུས་ལ་རེག་པ་དང་ནོམ་པ་བདག་གིར་བྱེད་པ་ལ། རེག་པའི་དགེ་འདུན་ལྷག་མ་
དང་། ལྟུང་མེད་དང་གནང་བའི་གླེང་གཞི་བུད་མེད་ཆུས་ཁྱེར་ཤི་ལ་ཐུག་པ་དགེ་སློང་
གིས་མ་བསྒྲལ་བར་ཁ་ཟེར་བས་ཆུས་ཁྱེར་བ་ལ་རེག་པར་དང་། སྟོན་པ་ཨ་ཏ་ལར་བྲན་
མོ་ཀ་ཙ་ད་ཀ་ལས་བུ་བུ་ཞེས་འཁྱུད་པ་གནང་བ་རྣམས་བཅས་ཏེ་རྒྱུ་མཚན་རང་ཉོན་
མོངས་སྐྱེ་བ་དང་ཕམ་པ་དང་པོའི་རྒྱུར་འགྱུར་བ་དང་། གཞན་མ་དད་པ་སྟེ་གསུམ་པོ་
འདི་བུད་མེད་ཀྱིས་སྐྱེད་པའི་ལྟུང་བ་གཞན་དང་ཐུན་མོངས་ཡིན་པའི་ཕྱིར། དགེ་སློང་
གིས་བུད་མེད་ཀྱི་མཚན་དོན་བྱེད་ནུས་པ་དང་ལྡན་པ་ལུས་བརྟེན་དུ་རུང་བ་ཐ་མལ་དུ་
གནས་པའི་སྐྲ་འམ་དེ་དང་འབྲེལ་བའི་གོས་སམ། ལུས་དངོས་རྨའི་སྒོ་གསུམ་ལས་
གཞན་འདུ་ཤེས་མ་འཁྲུལ་ཞིང་ཆགས་སེམས་ཀྱིས་རེག་འདོད་ཅིང་སྦྱོར་བ་རེག་ཅིང་།
མཐར་ཐུག་རེག་པའི་བདེ་བ་བདག་གིར་བྱེད་པའི་དངོས་གཞིའི་ལྟུང་པ་དེ་རེག་པའི་
དགེ་འདུན་ལྷག་མའི་མཚན་ཉིད་ཡིན་ཏེ། འདི་ལ་ཡན་ལག་རེག་པའི་ཆགས་པ་དང་།
ཡུལ་བུད་མེད་ཡིན་པ་དང་། སྟེན་དུ་རུང་བ་དང་། གོས་ཀྱིས་བར་མ་ཆོད་པ་དང་། མཚན་
མ་ཉམས་པ་དང་། རེག་པ་བདག་གིར་བྱས་པ་དང་དྲུག་(༡༧༧བ)དགོས་པའི་ཕྱིར། བམ་
ལྔ་ལས། འདི་ཡན་ལག་དྲུག་གིས་དངོས་གཞིའི་ལྟུང་བར་འགྱུར་ཏེ། རེག་པའི་བདེ་བ་
ཉམས་སུ་མྱོང་བར་བྱ་བའི་འདུན་པ་ཀུན་དུ་འདོད་ཆགས་དང་ལྡན་པ་དང༌། མོ་ཉིད་
དང་། སྟེན་ནུས་པ་དང་། བར་དུ་མ་ཆོད་པ་དང་མ་ཉམས་པ་དང་། རེག་པ་བདག་གིར་
བྱེད་པའོ། །ཞེས་གསུངས་པའི་ཕྱིར།
དེ་དག་གང་རུང་མ་ཚང་ན་དངོས་གཞི་མི་སྐྱེད་དེ། བུད་མེད་ཀྱི་ལྟུང་བ་དུ་མར་བུད་
མེད་ཀྱི་ཁྱད་པར་འདི་དག་དགོས་ཏེ། ལྟུང་བ་འདི་དག་བུད་མེད་དང་ལྷན་ཅིག་འདུག་

འགྲེང་བྱེད་པའི་ལྟུང་བྱེད་གཉིས་དང༌། ཉལ་པོ་བྱེད་པའི་ཁྱིམ་ན་འདུག་འགྲེང་གི་ལྟུང་
བྱེད་གཉིས། བུད་མེད་དང་ལྷན་ཅིག་ཉལ་བའི་ལྟུང་བྱེད་དང་། རིག་པའི་སྐྱེས་པ་གྲོགས་
སུ་མེད་པར་བུད་མེད་དང་ལྷན་ཅིག་ལམ་དུ་འགྲོ་བའི་ལྟུང་བྱེད། འཁྲིག་ཚིག་སྨྲ་བ་དང༌།
བསྙེན་བཀུར་བསྔགས་པའི་ལྷག་མ་གཉིས། སྐྱེས་པ་མེད་པར་བུད་མེད་ལ་ཆོས་སྟོན་
པའི་ལྟུང་བ་རྣམས་བུད་མེད་སྟེན་རུང་མ་ཉམས་པ་སོགས་དགོས་པ་སྐབས་འདིར་
བཤད་པའི་ཕྱིར། རྩ་བར། འོག་མ་གསུམ་ལ་ལེགས་པར་སྨྲས་པ་དང་། ཉེས་པར་སྨྲས་
པ་དག་གི་དོན་ཀུན་ཤེས་པ་དང་གཞན་ལ་འཁྲིག་པ་བསྟེན་པའི་མཐུ་ཡོད་པ་ཉིད་ཡིན་
ན་དངོས་གཞིའིའོ། །ཞེས་གསུངས་པའི་ཕྱིར།
གསུམ་པ་འཁྲིག་ཚིག་སྨྲ་བའི་ལྷག་མ་ནི། རྩ་བར། འཁྲིག་པ་སྨྲས་ནའོ། །རྒྱ་ལ་
སོགས་པའི་དོན་གྱིས་སོ། །གང་ལ་གོ་བར་བྱ་བ་ཉིད་དེ་བརྡའ་སྤྲད་པ་ན་མཐའོ། །ཞེས་
བྱུང་། གླེང་གཞི་གཉིས་ལས། བཅས་པའི་ནི་ཡུལ་མཉན་ཡོད་དུ། གང་ཟག་འཆར་
ཀས། ཉོན་མོངས་འདོད་ཆགས་ཀྱིས་ཀུན་ནས་བསླངས་ཏེ། ཉེས་པ་འཁྲིག་པ་དང་ལྡན་
པའི་ཚིག་སྨྲས་པས། འཁྲིག་ཚིག་སྤོང་བའི་བསླབ་པ་འདི་བཅས། ལྟུང་མེད་ནི་དགེ་སློང་
ཞིག་རང་བཞིན་གྱི་གནས་ངན་ལེན་སྨྲ་བ་བུད་མེད་ལ་སྨྲས་པ་འགྱོད་ནས་ཞུས་པས་
སྦོམ་པོར་(༡༧༨ན)བཅས་སོ། །བཅས་ལྡན་དགེ་སློང་གིས་འཁྲིག་པ་དང་ལྡན་པར་སྨྲ་
བའི་བདེ་བ་ལ་ཀུན་ཏུ་ཆགས་པས་ཡུལ་མིའི་བུད་མེད་སྨྲ་བའི་དོན་ཀུན་གོ་རུང་ལ་
འཁྲིག་ཚིག་སྨྲས་ཏེ་དོན་གོ་བའི་དངོས་གཞིའི་ལྟུང་བ་དེ། འཁྲིག་ཚིག་སྨྲ་བའི་ལྷག་མའི་

མཚན་ཉིད་ཡིན་ཏེ། འདི་ལ་ཡན་ལག་ལྔ་ཚང་དགོས་པའི་ཕྱིར། བམ་ལྔ་ལས། འདི་ལ་
ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། སྨྲ་བའི་བདེ་བ་ཉམས་སུ་མྱོང་བའི་
ཀུན་ཏུ་འདོད་ཆགས་དང་ལྡན་པ་དང་། བུད་མེད་ཉིད་དང་། ལེགས་པར་སྨྲས་པ་དང་
ཉེས་པར་སྨྲས་པའི་ཆོས་རྣམས་ཀྱི་དོན་ཀུན་ཤེས་ནུས་པ་དང་། དོན་གོ་བ་དང་། འཁྲིག་
པ་དང་ལྡན་པའི་ཆོས་སྨྲས་པའོ། །ཞེས་གསུངས་པའི་ཕྱིར།
དེ་གང་རུང་མ་ཚང་ན་ན་སྨད་པ་ཡིན་ཏེ། མིང་འདྲ་བ་རྒྱ་སྐད་ལ་ནས་ཀྱི་མིང་ལ་ཡ་
བ་ཞེས་པ་དང༌། འཁྲིག་པའི་མིང་ལ་ཡ་བྷ་ཞེས་པར་འཁྲུལ་པ་དང་། བོད་སྐད་ལ།
རྒྱོངས། རྒྱོབ། བརྒྱུའོ། །ཞེས་པའི་མིང་ནོར། རྒྱོས། རྒྱོ་དང་། རྒྱའོ་ཞེས་བརྗོད་ཀྱང་
ཉེས་མེད་ཡིན་པའི་ཕྱིར། རྩ་བར། མིང་གི་ཆ་ཉིད་འདྲ་བ་ལ་ཡང་ངོ་། །ཞེས་དང་། ཊིཀྐ་
ལས། དཔེར་ན་རྒྱ་གར་སྐད་དུ། ནས་ལ་ནི་ཡ་བ་ཞེས་བྱ། ཞེས་པ་ནས། རྒྱའོ་ཞེས་བྱ་
བར་བརྗོད་པ་ལ་ཉེས་པ་མེད་པ་ལྟ་བུ་སྟེ། ཞེས་གསུངས་པའི་ཕྱིར། དེ་བཞིན་དུ་ཡུལ་
དབུས་ན་ཆུ་སྣོད་གཅིག་ལ་ཀུན་དི་ཀ་ཟེར། ཡུལ་ཀོ་ས་ལར་མོ་དབང་ལ་ཀུན་དི་ཀ་ཟེར་
བ་ལྟ་བུ་བརྗོད་ཀྱང་ལྟུང་མེད་ཡིན་པའི་ཕྱིར་ཏེ། རྩ་བར། དོན་གཞན་བསམ་པས་ལྗོངས་
ཀྱི་ངེས་པའི་ཚིག་གི་དབང་གིས་ན་ལྟུང་བ་མེད་དོ། །ཞེས་གསུངས་པའི་ཕྱིར། 
༈ བཞི་པ་བསྙེན་བཀུར་བསྔགས་པའི་ལྷག་མ་ནི། རྩ་བར། བདག་ཉིད་དང་
འཁྲིག་པ་ཀུན་ཏུ་སྤྱོད་པ་བསྔགས་ནའོ། །ཞེས་བྱུང་། གླེང་གཞི་ནི་ཡུལ་(༡༧༨བ)མཉན་
ཡོད་དུ། གང་ཟག་འཆར་ཀས། ཉོན་མོངས་འདོད་ཆགས་ཀྱིས་ཀུན་ནས་བསླངས་ཏེ།

ཉེས་པ་བུད་མེད་ལ་འཁྲིག་པའི་བསྙེན་བཀུར་བསྔགས་པ་ལ་བརྟེན་ནས། བསྙེན་བཀུར་
བསྔགས་པའི་ལྷག་མ་སྤོང་བའི་བསླབ་པ་བཅས་པའོ། །བཅས་ལྡན་དགེ་སློང་གིས་སྔར་
བཤད་པའི་བུད་མེད་ལ་འདུ་ཤེས་མ་འཁྲུལ་བར་ཀུན་སློང་ཆགས་སེམས་ཀྱིས་འཁྲིག་
པའི་བསྙེན་བཀུར་ལ་བསྔགས་འདོད་ནས། སྦྱོར་བ་བདག་ཉིད་ལ་འཁྲིག་པས་བསྙེན་
བཀུར་ན་མཆོག་གོ་ཞེས་སྨྲས་ཏེ་དོན་གོ་བའི་དངོས་གཞིའི་ལྟུང་བ་དེ་བསྙེན་བཀུར་
བསྔགས་པའི་ལྷག་མའི་མཚན་ཉིད་ཡིན་ཏེ། འདི་ལ་ཡན་ལག་དྲུག་ཚང་ན་དངོས་གཞི།
མ་ཚང་ན་ན་སྨད་འོག་མར་འགྱུར་བའི་ཕྱིར། བམ་ལྔ་ལས། འདི་ལ་ཡན་ལག་དྲུག་གིས་
དངོས་གཞིའི་ལྟུང་བར་འགྱུར་ཏེ། བསྙེན་བཀུར་བསྔགས་པའི་བདེ་བ་ཉམས་སུ་མྱོང་
བར་བྱ་བའི་འདུན་པ་ཀུན་དུ་འདོད་ཆགས་དང་ལྡན་པ་དང་། བུད་མེད་ཉིད་དང་། ལེགས་
པར་སྨྲས་པ་དང་ཉེས་པར་སྨྲས་པའི་ཆོས་རྣམས་ཀྱི་དོན་ཀུན་ཤེས་པར་ནུས་པ་དང་།
དོན་གོ་བ། བདག་གི་ཕྱིར་དང་། རྒྱ་ལ་སོགས་པའི་དོན་གྱིས་བསྙེན་བཀུར་བསྔགས་
པའོ། །ཞེས་གསུངས་པའི་ཕྱིར། ༑ 
༈ ལྔ་པ། སྨྱན་བྱེད་པའི་ལྷག་མ་ནི། རྩ་བར། ཕྲད་ནའོ། །གཞན་དང་ངོ༌། །གཞན་
དུའོ། །མི་མཐུན་པ་སྒྲུབ་པའི་ཕྱིར་རོ། །སོགས་བྱུང༌། གླེང་གཞི་ནི་བྱུང་བཅས་གཉིས་
ལས། བྱུང་བ་ནི་ཡུལ་མཉན་ཡོད་དུ་གང་ཟག་ནག་པོ་བ་རབ་ཏུ་བྱུང་ཀྱང་སྨན་བྱེད་པ་མི་
རྣམས་ཀྱིས་སྨད་ཀྱང་གཞི་མིན་པས་མ་བཅས། ཡུལ་མཉན་ཡོད་དུ། གང་ཟག་དྲུག་
སྡེས། ཉོན་མོངས་ཆགས་པས་ཀུན་ནས་བསླངས་ཏེ། ཉེས་པ་སྐྱེས་པ་ཕོ་མོ་ཁྱིམ་ཐབས་

བྱེད་པའི་སྨྱན་བྱེད་པ་ལ་བརྟེན་ནས། སྨྱན་བྱེད་པ་སྤོང་བའི་ལྷག་མ་(༡༧༩ན)སྤོང་བའི་
བཅས་པ་མཛད་པའི་ཕྱིར། བམ་ལྔ་ལས། སྨྱན་བྱེད་པའི་དགེ་འདུན་ལྷག་མའི་གླེང་
གཞི་ནི། བྱུང་བ་དང་བཅས་པའི་དབང་གིས་རྣམ་པ་གཉིས་ཏེ། ཞེས་སོ། །རྒྱུ་མཚན་ནི་
བསམ་གཏན་དང་ཀློག་པར་གནོད་པ་དང་གཞན་མ་དད་པར་འགྱུར་བའི་ཕྱིར།
ལྡན་དགེ་སློང་གིས་སྐྱེས་པ་དང་བུད་མེད་གསར་སྨྱན་ནམ་གཉེན་བསྒྲིགས་པའམ། མི་
མཐུན་པ་མཐུན་པར་བྱས་པའི་རྐྱེན་གྱིས་བརྟེན་བྱ་རྟེན་བྱེད་སྤྲད་པ་ན་བྱུང་བའི་དངོས་
གཞིའི་ལྟུང་བ་སྨྱན་བྱེད་པའི་ལྷག་མའི་མཚན་ཉིད་ཡིན་ཏེ། འདི་ལ་ཡན་ལག་བདུན་
ཚང་ན་དངོས་གཞི་དང་མ་ཚང་ན་དེའི་འོག་གི་ལྟུང་བར་འགྱུར་བའི་ཕྱིར།བམ་ལྔ་ལས།
འདི་ལ་ཡན་ལག་བདུན་གྱི་དངོས་གཞིའི་ལྟུང་བར་འགྱུར་ཏེ། མི་ཡིན་པ་དང་། གཞན་
ཡིན་པ་དང་། མི་མཐུན་པ་དང༌། ཕྲིན་མནོས་པ་དང༌། ཕྲིན་ཕར་བསྐྱལ་བ་དང་། ཕྲིན་
ཕྱིར་བསྐྱལ་བ་དང་། གཉིས་ཀྱིས་གཉིས་སྤྲད་པའོ། །ཞེས་གསུངས་པའི་ཕྱིར། 
ཁང་པའི་ལྷག་མ་བཤད་པ།
༈ དྲུག་པ་ཁང་པའི་ལྷག་མ་ནི། །རྩ་བར། གནས་བྱེད་དུ་བཅུག་ནའོ། །མཐར་
རོ། །ཞེས་དང་། གཅིག་གི་དོན་དུའོ། །ཚད་ལས་ལྷག་པའོ། །ཞེས་བྱུང་། གླེང་གཞི་ནི་
མཉན་ཡོད་དུ། །གང་ཟག་རབ་ཏུ་མང་པོས། ཉོན་མོངས་འདོད་ཞེན་གྱིས་ཁ་ཅིག་ཁང་
པ་འདི་ཧ་ཅང་ཐུང་ངོ་ཁ་ཅིག་ཧ་ཅང་རིང་ངོ་། ཁ་ཅིག་ཡངས་སོ་དོག་གོ་ཞེས་སྨྲ་ཏེ། དེ་
དག་བོར་ནས། ཉེས་པ་ཁང་པ་ཚད་ལྷག་བྱེད་པ་དང་བྱེད་དུ་འཇུག་པ་ལས། ཁང་པའི་
དགེ་འདུན་ལྷག་མ་སྤོང་པའི་བསླབ་པ་འདི་བཅས་སོ། །རྒྱུ་མཚན་ནི་སྲོག་ཆགས་ལ་

གནོད་པ་དང་། རྩོད་པ་མང་བ། ཁ་འདོན་ལ་གནོད་པ་སོགས་ཡིན་ནོ། །བཅས་ལྡན་
དགེ་སློང་གིས་ས་གཞི་དང་ཡོ་བྱད་བཙལ་བས་གཞི་མ་དག་པའི་སྟེང་དུ་དགེ་འདུན་ལ་
མ་བསྟན་པར་དཀོན་མཆོག་ལས་གཞན་པའི་དངོས་བདག་གཅིག་གི་(༡༧༩བ)དོན་གྱི་ཆ་
ནས་སྦྱོར་བ་རང་གཞན་བྱེད་དུ་བཅུག་པ་གང་རུང་གིས་ཚད་ལས་ལྷག་པའི་ཁང་པ་བྱས་
པའི་མཐར་ཐུག་ལོགས་བཞི་དང་ཐོག་བཀབ་པ་ལ་བརྟེན་པའི་ལྟུང་བ་དངོས་གཞི་ཁང་
པའི་དགེ་འདུན་ལྷག་མའི་མཚན་ཉིད་ཡིན་ཏེ། འདི་ལའང་ཡན་ལག་དྲུག་གིས་དངོས་
གཞི་སྐྱེད་ལ་གང་རུང་གཅིག་མ་ཚང་ན་ལྷག་ལྟུང་ལས་ན་འམ་ཚད་སྨད་པའི་ཕྱིར། བམ་
ལྔ་ལས། འདི་ལ་ཡན་ལག་དྲུག་གིས་དངོས་གཞིའི་ལྟུང་བར་འགྱུར་ཏེ། ས་གཞི་དང་ཡོ་
བྱད་གཞན་ལས་རྩལ་བ་དང་གཞི་མ་དག་པ་དང་། མ་བསྟན་པ་དང་། གཅིག་གི་དོན་
དང་། ཚད་ལས་ལྷག་པ་དང་། ཟིན་པའོ། །ཞེས་གསུངས་པའི་ཕྱིར། ཡན་ལག་དྲུག་གི་
གཙོ་བོ་གཞི་དང་ཡོ་བྱད་བཙལ་བ་ཡིན་ཏེ། རྩ་བར་ཡང་། བཙལ་བ་ལའོ། །ཞེས་དང་།
སོ་ཐར་ལས། རང་གིས་བཙལ་བ། ཞེས་དང་། ཞུ་བ་ལས། ཅི་ཙམ་གིས་ན་རང་གིས་
བཙལ་བའི་ཁང་པ་ཞེས་བགྱི། གང་ལས་གཉིས་ཡོངས་སུ་འགྲུབ་པར་འགྱུར་བ་སྟེ། ཡོ་
བྱད་དང་ས། ཞེས་གསུངས་པའི་ཕྱིར། བཙལ་བའི་སྒོ་ནས་སྦོམ་པོ་སྐྱེད་དེ། རྣམ་འབྱེད་
ལས། དགེ་སློང་གིས་ཁང་པ་བྱེད་དུ་འཇུག་ན་ཉེས་པ་སྦོམ་པོར་འགྱུར་རོ། །རྩོད་པ་དང་
བཅས་པར་བྱེད་དུ་འཇུག་ན་ཉེས་པ་སྦོམ་པོར་འགྱུར་རོ། །བརྩམ་དུ་མི་རུང་བར་བྱེད་དུ་
འཇུག་ན་ཉེས་པ་སྦོམ་པོར་འགྱུར་རོ། །མ་བསྟན་པར་བྱེད་དུ་འཇུག་ན་ཉེས་པ་སྦོམ་
པོར་འགྱུར་རོ། །ཚད་ལས་འདས་པར་བྱེད་དུ་འཇུག་ན་ཉེས་པ་སྦོམ་པོར་འགྱུར་རོ། །
ཞེས་གསུངས་པའི་ཕྱིར། ཁྱབ་སྟེ། དེ་དག་ལ་སྦོམ་པོ་ཡོང་བ་བཙལ་བའི་དབང་གིས་
ཡིན་ལ། བཙལ་བ་མེད་ན་ཚད་ལས་ལྷག་པ་མ་ཡིན་པའི་ཡན་ལག་གཞན་ཉི་ཚེ་ལ་ཉེས་

བྱས་སུ་འགྱུར་བའི་ཕྱིར། དང་པོ་གྲུབ་སྟེ། ཊཱིཀྐ་ལས། རྣམ་པར་འབྱེད་པའི་གཞུང་
འདིར་ཐམས་ཅད་དུ་བཙལ་བ་ཉིད་ཅེས་བྱ་བའི་ཡན་ལག་ལྷག་པར་ཡོད་(༡༨་ན)དེ།
དེས་ན་སྦོམ་པོར་གསུངས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཊིཀྐ་ལས།
གང་ལ་བཙལ་བའི་ཉིད་མེད་ལ་ཚད་ལས་ལྷག་པ་ཉིད་ཀྱང་མ་ཡིན་ལ་མི་རུང་བ་ཉིད་ལ་
སོགས་པའི་ཡན་ལག་ཉི་ཚེ་ཡོད་པ་དེ་ལ་ཉེས་བྱས་སོ། །ཞེས་གསུངས་པའི་ཕྱིར། 
ཁང་པའི་ཚད་ཡོད་དེ། ཁང་པའི་ནང་གི་སྲིད་དུ་རྡུལ་ཁྲུ་བཅོ་བརྒྱད་དང་། བདེ་
གཤེགས་མཐོ་བཅུ་གཉིས་ཡིན། ཞེང་དུ་ཁྲུ་ཕྱེད་དང་བཅུ་གཅིག་དང་། བདེར་གཤེགས་
མཐོ་བདུན་ཡིན་ལ། དེ་ལས་ལྷག་ན་ལྟུང་བ་དང་། སྤྱོད་ལམ་བཞི་ཤོང་ལས་ཆུང་ན་ལྟུང་
མེད་ཡིན་པའི་ཕྱིར་ཏེ། བདེ་བར་གཤེགས་པའི་མཐོ་གང་ལ་ཁྲུ་ཕྱེད་དང་དོ་ཡོད་པའི་
ཕྱིར། རྩ་བར། ནང་རོལ་ནས་དེ་བཅུ་གཉིས་དང་བདུན་གྱི་ཚད་དོ། །ཞེས་དང་། རྩ་བར།
ཚད་དང་ལྡན་པའི་ཁྲུ་ཕྱེད་དང་དོ་ནི། བདེ་བར་གཤེགས་པའི་མཐོ་གང་སྟེ། ཞེས་
གསུངས་པའི་ཕྱིར། གཞི་མ་དག་པ་གསུམ་ཡོད་དེ། སྲོག་ཆགས་དང་བཅས་པའི་གཞིར་
མི་རུང་བ་དང་། རྩོད་བཅས་དང་། ཁང་པའི་ཕྱོགས་ཀུན་ཏུ་འདོམ་གང་གི་ནང་དུ་ཆུ་
དང་། ངམ་གྲོག་དང་ཁྲོན་པ་དང་ལམ་གང་རུང་གནས་ན་བརྩམས་མི་རུང་བའི་ཕྱིར།
ཊཱིཀྐ་ལས། དེ་ལས་དེ་དག་གཅིག་དང་འདོམས་ན་ཡང་གནས་ཚེ་ཐུང་བར་འགྱུར་བས་
བརྩམ་དུ་མི་རུང་། ཞེས་དང་། ཊཱིཀྐ་ལས། མི་རུང་བ་དང་། རྩོད་པ་དང་བཅས་པ་ཉིད་
དང་། བརྩམ་དུ་མི་རུང་བ་ཉིད་དོ། །ཞེས་གསུངས་པའི་ཕྱིར། 
འདི་ལ་འཕགས་ཡུལ་འགྲེལ་པ་མཁན་སོ་སོའི་ལུགས་དུ་མ་ཡོད་དེ། ས་གཞི་སོགས་
ཚོལ་བར་མི་བྱེད་ཅིང་ཚད་ལས་ལྷག་པར་ཡང་མི་བྱེད་ལ། ཡན་ལག་བཞི་པོ་ཐམས་
ཅད་ན་སྒྲུབ་པར་མི་བྱེད་པ་འདི་ལ། འགྲེལ་བྱེད་ཁ་ཅིག་སྦྱོར་བ་དང་མཐར་ཐུག་གཉིས་

ཀར་ཉེས་བྱས་རེ་འདོད། གཞན་དག་དེ་ལ་སྔར་ཉེས་བྱས་དང་མཐར་སྦོམ་པོར་འདོད།
དེ་བཞིན་དུ་གཞན་འདྲ་ཞིང་རུང་བ་ཉིད་ལ་སོགས་པའི་ཡན་ལག་ཅུང་ཟད་མི་སྒྲུབ་པ་ལ་
ཡང་ཕལ་ཆེར་འགྲེལ་པ་བྱེད་པས། (༡༨༠བ)མཐར་ཡང་ཉེས་བྱས་སུ་འདོད། གཞན་དག་
ནི་འདིར་ཡང་མཐར་སྦོམ་པོར་འདོད་པའི་ཕྱིར། དང་པོ་གྲུབ་སྟེ། ཊིཀྐ་ལས། འདི་ལ་ནི་
འགྲེལ་པ་བྱེད་པ་ནི་མཐར་ཡང་ཉེས་བྱས་སྔར་ཡང་ཉེས་བྱས་སོ། །ཞེས་གསུངས་པའི་
ཕྱིར་དང་། དེ་ནི་སློབ་དཔོན་ཆོས་བཤེས་དང་། ཡོན་ཏན་འོད་དྲི་མེད་བཤེས་གཉེན་ཀུན་
གྱི་ལུགས་ཡིན་པའི་ཕྱིར་ཏེ། བི་མ་ལ་མི་ཏྲས། བམ་ལྔ་ལས། བཙལ་བའི་ཡན་ལག་
དང་ཚད་ལས་ལ་ལྷག་པའི་ཡན་ལག་གཉིས་མེད་ན་མི་རུང་བ་དང་། རྩོད་པ་དང་བཅས་
པ་དང་། བརྩམ་དུ་མི་རུང་བ་དང་། གཞི་བསྟན་པ་མ་གསོལ་བ་དང་། གཅིག་གི་དོན་
ཅེས་བྱ་བའི་ཡན་ལག་དེ་དག་ཐམས་ཅད་ལས་འདས་ཀྱང་རུང་ཁ་ཅིག་ལས་འདས་ཀྱང་
རུང་འགའ་ལས་འདས་ཀྱང་རུང་སྟེ། མཐར་ཡང་ཉེས་བྱས་སྔར་ཡང་ཉེས་བྱས་སོ། །
ཞེས་གསུངས་པའི་ཕྱིར་དང་། ཊཱིཀྐ་ལས་ཀྱང་། གང་བཙལ་པ་ཉིད། ནས། ཡན་ལག་ཉི་
ཚེ་ཡོད་པ་དེ་ལ་ནི་ཉེས་བྱས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཊཱིཀྐ་
ལས། གཞན་དག་ནི་མཐར་སྦོམ་པོ་ཁོ་ནར་སྨྲས་སོ། །ཞེས་དང་། བམ་ལྔ་ལས་ཀྱང་།
ཁ་ཅིག་ན་རེ་མཐར་སྦོམ་པོ་ཞེས་ཟེར་བ་ཡང་ངོ་། །ཞེས་གསུངས་པའི་ཕྱིར་དང་། བེ་ཤ་
ཀས་ཀ་རི་ཀ་ལས། །བཀའ་ཡིས་མ་གནང་བ་དག་དང་། །གཞི་མི་རུང་དང་བརྩམ་མི་
རུང་། །ཡང་ན་རྩོད་པ་དང་བཅས་སུ། །བྱེད་ན་དགེ་སློང་ལྟུང་སྦོམ་ཐོབ། །ཞེས་གསུངས་
སྐད། གསུམ་པ་གྲུབ་སྟེ། ཊཱིཀྐ་ལས། དེ་བཞིན་དུ། ནས། ཅུང་ཞིག་སྒྲུབ་པར་མི་བྱེད་པ་
ལ་ཡང་འགྲེལ་པ་བྱེད་པའི་བློས་ནི་མཐར་ཉེས་བྱས་སུ་འགྱུར་ལ་སྔར་ཡང་ཉེས་བྱས་
སོ། །ཞེས་དང་། བམ་ལྔ་ལས། འགའ་ལས་ཀྱང་རུང་སྟེ། སོགས་དྲངས་ཟིན། ཡང་བམ་

ལྔ་ལས། གཞི་བཙལ་ནས་མི་བྱེད་ན་ཉེས་བྱས་སོ། །ཞེས་གསུངས་པའི་ཕྱིར། བཞི་པ་
གྲུབ་སྟེ། ཊཱིཀྐ་ལས། གཞན་དག་ནི་འདིར་ཡང་མཐར་སྦོམ་པོ་ཟེར། ཞེས་དང་། བེ་ཤ་
ཀས་ཀ་རི་ཀ་ལས། ཡང་ན་རྩོད་པ་དང་བཅས་སུ། །བྱེད་ན་དགེ་སློང་ལྟུང་སྦོམ་ཐོབ། །
ཅེས་གསུངས་སོ། །
༈ བདུན་པ་ཁང་ཆེན་གྱི་དགེ་འདུན་ལྷག་མ་ནི། རྩ་བར། དེ་དག་ཉིད་དེ་མ་བཙལ་
བ་ཉིད་དོ། །ཞེས་དང༌། ཚོགས་ཀྱི་དོན་དུའོ་ཞེས་སོགས་བྱུང་། གླེང་གཞི་ཡུལ་ཀོའུ་ཤམ་
བྷིར། གང་ཟག་དྲུག་སྡེས། ཉོན་མོངས་བརྙས་པ་ལ་མི་བཟོད་པས་ཀུན་ནས་བླངས་ཏེ།
ཉེས་པ་ལྗོན་པ་དང་བཅས་པའི་རྩོད་པའི་གཞིར་གཙུག་ལག་ཁང་བརྩིགས་པས་གཞན་
གྱིས་ཁ་ཟེར་བར་བརྟེན་ནས། གཙུག་ལག་ཁང་བརྩིག་པའི་ལྷག་མ་སྤོང་བའི་བཅས་པ་
མཛད་པའི་རྒྱུ་མཚན་སྔ་མ་དང་འདྲ། བཅས་ལྡན་དགེ་སློང་གིས་གནས་མ་དག་པར་
དཀོན་མཆོག་གམ་བཞི་ཡན་ལག་ཀྱི་དོན་དུ་མ་བསྟན་པར་སྤྱོད་ལམ་བཞི་ཤོང་ཡན་ཆད་
ཀྱི་གནས་བྱས་པའི་དངོས་གཞིའི་ལྟུང་བ་དེ་ཁང་ཆེན་གྱི་དགེ་འདུན་ལྷག་མའི་མཚན་
ཉིད་ཡིན་ཏེ། ཡན་ལག་ལྔས་དངོས་གཞིའི་ལྟུང་བ། མ་ཚང་ན་དེའི་ན་སྨད་ཡིན་པའི་
ཕྱིར། བམ་ལྔ་ལས། འདི་ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ས་གཞི་
དང་ཡོ་བྱད་གཞན་ལས་བཙལ་ཀྱང་རུང་མ་བཙལ་ཀྱང་རུང་བས། གཞི་མ་དག་པ་དང་།
མ་བསྟན་པ་དང་། ཚོགས་ཀྱི་དོན་དང་། ཟིན་པའོ། །ཞེས་གསུངས་པའི་ཕྱིར་དང༌། ཁང་
པ་ཁང་ཆེན་གྱི་ཁྱད་པར་གསུམ་ཡོད་དེ། ཁང་པ་དཀོན་མཆོག་ལས་གཞན་པའི་དོན་

དང་ཁང་ཆེན་དཀོན་མཆོག་གམ་ཚོགས་ཀྱི་དོན་དུ་བརྩིག་དགོས། ཁང་པར་ས་གཞི་དང་
ཡོ་བྱད་ཚོལ་བ་དགོས་ཁང་ཆེན་ལ་མི་དགོས། ཁང་པར་ཚད་ལྷག་དགོས། ཁང་ཆེན་ལ་
ཚད་ངེས་བཟུང་མེད་པའི་ཕྱིར། དང་པོ་གྲུབ་སྟེ། རིམ་བཞིན་དུ། རྩ་བར། གཅིག་གི་
དོན་དུའོ། །ཞེས་དང་། ཚོགས་ཀྱི་དོན་དུའོ། །ཞེས་གསུངས་པའི་ཕྱིར། གཉིས་པ་གྲུབ་
སྟེ། རྩ་བར། བཙལ་བ་ཉིད་དོ། །ཞེས་དང་། དེ་ཡང་འོག་མ་ཡང་དེ་དག་ཉིད་ལས་མ་
བཙལ་བ་ཉིད་དོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། རྩ་བར། ཚད་ལས་
ལྷག་པའོ། །ཞེས་དང་། ཊཱིཀྐ་ལས། གཙུག་ལག་ཁང་ལ་ཚད་ངེས་པ་མེད་དོ། །ཞེས་
དང་། རྣམ་འབྱེད་ལས་ཀྱང་། ཚད་ཀྱི་མ་ཡིན་ནོ། །ཞེས་གསུངས་པའི་(༡༨༡བ)ཕྱིར།
འདི་གཉིས་ཀྱི་ཁྱད་པར་ཁ་ཅིག་ན་རེ། ཁང་པ་ཡིན་ན་ནི་གཅིག་གི་དོན་དུ་དང་།
ཁང་ཆེན་ཡིན་ན་ཚོགས་ཀྱི་དོན་དུ་བྱས་པས་ཁྱབ་ཟེར་ན། བཅོམ་ལྡན་འདས་གཅིག་
བུའི་དོན་དུ་བརྩིགས་པའི་གནས་ཁང་ཆོས་ཅན། ཚོགས་ཀྱི་དོན་དུ་བརྩིགས་པར་ཐལ།
ཁང་ཆེན་ཡིན་པའི་ཕྱིར་ཏེ། དེ་གཉིས་སུ་ཕྱེ་བའི་ལྷ་ཁང་ཡིན་པའི་ཕྱིར། བཅོམ་ལྡན་
འདས་རྣམ་པར་དག་པའི་ལྷ་ཡིན་པའི་ཕྱིར། འོད་ལྡན་ལས། ཁང་པ་དང་ལྷ་ཁང་དུ་
གཏོགས་པ་དག་སྟེ། ཞེས་གསུངས་པའི་ཕྱིར་དང༌། ཁང་ཆེན་གྱི་ཆེན་པོ་དེ། སྦྱིན་པ་ཆེན་
པོ་དང་ཚད་ཆེན་པོ་དང་གཉིས་ཀྱི་ནང་ནས་སྐབས་འདིར་སྔ་མའི་ཆེན་པོ་ཡིན་ལ། ཕྱི་མ་
མ་ཡིན་པའི་ཕྱིར། བམ་ལྔ་ལས། ཆེན་པོ་ཞེས་བྱ་བ་ནི་ཆེན་པོ་གཉིས་པོ་སྦྱིན་པར་བྱ་བ་
དང་ཚད་ཀྱིས་ཏེ། དེ་ལས་འདིར་ནི་སྦྱིན་པར་བྱ་བས་ཆེན་པོར་དགོངས་པ་ཡིན་གྱི་ཚད་
ཀྱིས་ནི་མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། དེ་ལས་འདིར་ནི་ཞེས་པའི་
དགར་ཚིག་གི་དོན་ཡོད་པའི་ཕྱིར་དང་། རྣམ་འབྱེད་ལས་ཀྱང་། ཁང་ཆེན་ཞེས་བྱ་བ་ནི་
སྦྱིན་པར་བྱ་བས་ཆེན་པོ་ཡིན་གྱི་ཆེ་བ་ནི་མ་ཡིན་ནོ། །ཞེས་གསུངས་པའི་ཕྱིར། རྩ་བར་

འདོད་མི་ནུས་ཏེ། གཅིག་གི་དོན་དུ་ཡིན་པའི་ཕྱིར་རོ། །
གཞན་ཡང་དཀོན་མཆོག་ལས་གཞན་པའི་སྐྱེས་བུ་གསུམ་གྱི་ཆེད་དུ་བརྩིགས་པའི་
གནས་ཁང་ཆོས་ཅན། གཅིག་གི་དོན་དུ་ཡིན་པར་ཐལ། དེ་གཉིས་སུ་ཕྱེ་བའི་ཁང་པ་
ཡིན་པའི་ཕྱིར། དེར་ཐལ། དགེ་སློང་གི་ས་གཞི་མ་དག་པར་དེ་ཚད་ལྷག་པ་བརྩིགས་
པའི་སྦོམ་པོ་བྱུང་བ་ཡོད་པའི་ཕྱིར། རྩ་བར། དུ་མའི་དོན་དུའོ། །ཞེས་དང་། བམ་ལྔ་
ལས། དུ་མའི་དོན་དུའམ། གཉིས་ཀྱི་ཕྱིར་རམ་མང་པོའི་ཕྱིར་བྱེད་དུ་བཅུག་པ་ལ་ཉེས་
པ་སྦོམ་པོའོ། །ཞེས་གསུངས་པའི་ཕྱིར།
བྱས་པ་ཁོ་ན་རེ། འོ་ན། རྩ་བར་གཅིག་གི་དོན་དུའོ། །ཚོགས་ཀྱི་དོན་དུའོ། །ཞེས་
པའི་དོན་མི་འཐད་པར་ཐལ། དེ་གཉིས་སུ་ཕྱེ་བའི་ཁང་པ་ཡིན་ན་གཅིག་གི་དོན་དུ་དང་
ཁང་ཆེན་ཡིན་ན་ཚོགས་ཀྱི་དོན་དུ་བྱས་པས་མ་ཁྱབ་པའི་ཕྱིར་ཟེར་ན་སྐྱོན་མེད་དེ། ལུང་
དེ་གཉིས་(༡༨༢ན)ཀྱིས་ཁང་པ་ལ་བརྟེན་པའི་ལྷག་མའི་ལྟུང་བ་སྐྱེད་པའི་གཞིའི་ཁང་པ་
ལ་དཀོན་མཆོག་མ་གཏོགས་པའི་གཅིག་གི་དོན་དུ་དང་། ཁང་ཆེན་ལ་བརྟེན་པའི་ལྷག་
མ་སྐྱེད་པའི་གཞིའི་ཁང་ཆེན་ལ་ཚོགས་ཀྱི་དོན་དུ་བརྩིགས་པ་དགོས་པར་བསྟན་པ་ཡིན་
པའི་ཕྱིར། །
ཡང་ཁ་ཅིག་ན་རེ། དཀོན་མཆོག་དང་པོ་གཉིས་ཀྱི་ཆེད་དུ། ཁང་ཆེན་དང་། དགེ་
འདུན་གྱི་ཆེད་དུ་བརྩིགས་པའི་ཚང་མང་ནི་དེ་གཉིས་སུ་ཕྱེ་བའི་ཁང་པ་ཡིན་ཟེར་ན། མི་
འཐད་པར་ཐལ། ཚོགས་ཀྱི་དོན་དུ་ཡིན་པའི་ཕྱིར་ཏེ། དགེ་འདུན་གྱི་ཚང་མང་ཡིན་པའི་
ཕྱིར། རྩ་བར། ཚོགས་ཀྱི་དོན་དུའོ། །ཞེས་གསུངས་པའི་ཕྱིར། ཁྱབ་སྟེ། ཁྱིམ་པ་བཞིར་
ལོངས་ཀྱི་ཆེད་དུ་བརྩིགས་པ་ཡང་ཁང་ཆེན་ཡིན་པའི་ཕྱིར་ཏེ། ཉིད་ཀྱི་རྣམ་བཤད་དང་།
ཊིཀྐ་གཉིས་ལས། འདིར་ཁྱིམ་པ་ཡན་ཆད་རབ་ཏུ་བྱུང་བ་དང་། རབ་ཏུ་མ་བྱུང་བ་ཡང་

རུང་སྟེ། གང་ཟག་བཞི་ཡན་ཆད་ལ་ཚོགས་ཞེས་བྱ་བར་དགོངས་སོ། །ཞེས་གསུངས་
པའི་ཕྱིར་དང་། བམ་ལྔ་ལས། ཁྱིམ་པ་ཡན་ཆད་རབ་ཏུ་བྱུང་བ་དང་མ་བྱུང་བ་ཡང་རུང་
སྟེ། གང་ཟག་བཞི་ཡན་ཆད་ཀྱི་དོན་དང་། ཚད་ངེས་པ་མེད་དོ། །ཞེས་གསུངས་པའི་
ཕྱིར་དང༌། དེ་ལ་ཁོ་ན་རེ། རྣམ་འབྱེད་ལས་ཀྱང་། ཚོགས་ཀྱི་ཕྱིར་ཞེས་བྱ་བ་ནི་དེ་བཞིན་
གཤེགས་པའི་ཉན་ཐོས་ཀྱི་དགེ་འདུན། ཞེས་གསུངས་པ་དང་། འགལ་ཞེ་ན། མི་འགལ་
ཏེ། དེ་གླེང་གཞིའི་དབང་གིས་དཔེ་ཙམ་ཡིན་པའི་ཕྱིར། ཉིད་ཀྱི་རྣམ་བཤད་དང་ཊཱིཀྐ་
གཉིས་ལས། དེ་ནི་གླེང་གཞིའི་དབང་གིས་ཏེ། དཔེ་ཙམ་དུ་ཟད་པས་འདི་ལ་ཉེས་པ་
མེད་དོ། །ཞེས་གསུངས་པའི་ཕྱིར། ཁ་ཅིག་ཚད་ལས་འདས་པ་ཁང་ཆེན་ལ་སྦྱར་བ་ཤིན་
ཏུ་འཁྲུལ། འདི་ལྟར་ན་ཁང་ཆེན་ལ་གཙུག་ལག་ཁང་མ་ཡིན་པ་ཡང་ཡོད་དོ། ། 
གཞི་མེད་སྐུར་འདེབས་ཀྱི་ལྷག་མ་བཤད་པ།
འཕྲོག་དཀའ་ཚང་འཁྲོན་མངལ་ལ་ཞིང་མཎ་ལ་སྐུརཎ་ཆེཀ་ཁང་རི་ན་རྒན་མོ་
བརྒྱད་པ་གཞི་མེད་སྐུར་འདེབས་ལྷག་མ་ནི། རྩ་བར། རྫུན་དུ་སྨྲ་བས་སམ། གང་
ཡང་རུང་བ་ལ་གོ་བར་བྱས་ནའོ། །ཉམས་པར་འདུན་པས་སོ། །ཞེས་བྱུང་། གླེང་གཞི་
ཡུལ་རྒྱལ་པོའི་ཁབ་ཏུ། གང་ཟག་མཛའ་བོ་དང་། ས་ལས་སྐྱེས་གཉིས་ཀྱིས། ཉོན་
མོངས་པ་མི་བཟོད་པས་ཀུན་ནས་བླངས་ཏེ། ཉེས་པ་འཕགས་པ་གྱད་བུ་ནོར་ལ་ཕམ་
པའི་གཞི་གང་ཡང་མེད་པར་སྐུར་པ་བཏབ་པ་ལ་བརྟེན་ནས། གཞི་མེད་སྐུར་འདེབས་
ལྷག་མ་དང་དེ་སྤོང་བའི་བསླབ་པ་བཅས་སོ། །དགེ་སློང་གིས་རང་དང་ལྟ་བ་མཐུན་པ་
འམ་མི་མཐུན་ཀྱང་མ་གོས་པའི་དགེ་སློང་ཕ་མ་གང་རུང་ལ་ཉམས་འདོད་ཀྱི་བསམ་པས་
ཀུན་ནས་བླངས་ཏེ་སྦྱོར་བ་ངག་གསལ་བས་གཞན་གྱིས་དོན་གོ་བར་བྱས་པའི་དངོས

གཞིའི་ལྟུང་བ་དེ་གཞི་མེད་ཀྱི་ལྷག་མའི་ལྟུང་བའི་མཚན་ཉིད་ཡིན་ཏེ།འདིའི་ཡན་ལག་
ལྔ་ཚང་ན་དངོས་གཞི། མ་ཚང་ན་དེ་ན་སྨད་དུ་འགྱུར་བའི་ཕྱིར། བམ་ལྔ་ལས། འདི་ལ་
ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ཉམས་པར་འདུན་པ་དང་། གཞི་མེད་
པར་སྐུར་པ་དང་། བསྙེན་པར་རྫོགས་པ་དང༌། ཕམ་པར་འགྱུར་བའི་ཆོས་དང་། དོན་
གོ་བའོ། །ཞེས་གསུངས་པའི་ཕྱིར།
བག་ཙམ་གྱི་ལྷག་མ་བཤད་པ། 
༈ དགུ་པ་བག་ཙམ་གྱི་ལྷག་མ་ནི། རྩ་བར། བརྗོད་པར་བྱ་བ་གཞན་ལ་གནས་
པའི་ཚིག་གིས་རྫུན་ནའོ། །ཞེས་བྱུང་། གླེང་གཞི་ཡུལ་རྒྱལ་པོའི་ཁབ། གང་ཟག་མཛའ་
བོ་དང་ས་ལས་སྐྱེས་ཀྱིས། ཉོན་མོངས་པ་མི་བཟོད་པས། ཉེས་པ་གྱད་བུ་ནོར་དང་ཨུཏྤལ་
མདོག་ཅན་ལ་རི་དྭགས་ཀྱིས་མི་ཚངས་སྤྱད་མཐོང་བའི་བག་ཙམ་ལ་བརྟེན་ནས་ཕམ་
པས་སྐུར་པ་བཏབ་པ་ལ་བརྟེན་ནས། བག་ཙམ་ལྷག་མ་དང་དེ་སྤོང་བའི་བསླབ་པ་
བཅས་སོ། །དགེ་སློང་གིས་ཁྱད་པར་གཞན་སྔར་ལྟར་བག་ཙམ་གྱི་སྒོ་ནས་སྐུར་བ་
འདེབས་པའི་དངོས་གཞིའི་ལྟུང་བ་དེ་བག་ཙམ་ལྷག་མའི་མཚན་ཉིད་ཡིན་ཏེ། འདི་ཡན་
ལག་ལྔས་རྫོགས་ལ། མ་ཚང་ན་དེ་ན་སྨད་དུ་འགྱུར་བའི་ཕྱིར། བམ་ལྔ་ལས། འདི་ལ་
ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ཉམས་པར་འདུན་པ་དང་། བརྗོད་
པར་བྱ་བ་གཞན་ལ་གནས་པའི་ཚིག་རྫུན་པས་སྐུར་པ་དང་། བསྙེན་པར་རྫོགས་པ་
དང་། ཕམ་པར་འགྱུར་བའི་ཆོས་དང་། དོན་གོ་བའོ། །ཞེས་གསུངས་པའི་ཕྱིར། བག་
ཙམ་ནི་ཅུང་ཟད་ཙམ་གྱི་དཔེ་ཡོད་(༡༨༣ན)དེ། གྱད་བུ་ནོར་དང་ཨུཏྤལ་མདོག་ཅན་མཐོང་

ངོ་། །མི་ཚངས་པར་སྤྱོད་པའང་མཐོང་ཞེས་པ་ལྟ་བུ་སྟེ། འདི་ཡན་ཆད་ཀྱི་ལྷག་མ་དགུ་
ལ་དང་པོ་ལས་གྱུར་པ་ཞེས་བྱ་སྟེ། བཟློག་པར་བྱ་བ་ལ་མ་ལྟོས་པར་དེ་ལ་ཞུགས་པ་
ཉིད་ཀྱིས་དངོས་གཞི་རྫོགས་པར་སྐྱེད་པའི་ཕྱིར། 
ལྷག་མ་ཕྱི་མ་བཞི་དང་བསྒོ་གྱུར་གྱི་ལྟུང་བ་བཅུ་ཡོད་པས། དེ་དག་གི་ཐུན་མོངས་
ཀྱི་ཡན་ལག་ནི། རྩ་བར། བཟློག་པའི་ཚུལ་གྱིས་མི་གཏོང་བར་རྗེས་སུ་སྒྲུབ་པའི་རང་
བཞིན་ནི་རྗེས་སུ་མཐུན་ནོ། །གསོལ་བ་ནི། །བཟློག་པ་དང་འདྲ་བ་ཉིད་དོ། །ཚིག་གི་
སྐད་ཅིག་མ་གཅིག་ཉིད་དོ། །བཟླས་པ་ནི་ཐ་དད་པ་ཉིད་དོ། །མཇུག་ཏུ་བསྡུད་པ་ནི་མ་
ཡིན་ནོ། །ཞེས་སོགས་བྱུང་། བསྒོ་གྱུར་གྱི་ལྟུང་བ་རྣམས་དངོས་གཞི་འབྱུང་ཚུལ་ཡོད་དེ།
བཟློག་པ་ལྔས་བཟློག་ཀྱང་ཉེས་པ་དེ་མ་བཏང་ན་དེ་ལ་ལྷག་མ་སོགས་ཀྱི་ལྟུང་བ་དངོས་
གཞི་འབྱུང་བའི་ཕྱིར། དཔེར་ན། དགེ་སློང་ལྷས་བྱིན་གྱིས་དགེ་འདུན་དབྱེན་ལ་ཞུགས་
པ་ན། དགེ་འདུན་གིས་ཐོག་མ་བཞམས་བསྒོ་དང་། དེ་ནས་གསོལ་བ་དང་། དེ་ནས་
གསོལ་བཞིའི་བརྗོད་པ་དང་པོ་དང་། དེ་ནས་བརྗོད་པ་གཉིས་པ་དང་། དེ་ནས་བརྗོད་
པ་གསུམ་པའི་མཐའི་སྐད་ཅིག་སྔོན་ལ་གཏོང་ན་ལེགས་མི་གཏོང་ན་སྐད་ཅིག་དེ་ལ་
དགེ་འདུན་དབྱེན་གྱི་ལྷག་མ་འབྱུང་བའི་ཕྱིར། དེ་དག་ལ་དགེ་འདུན་ནམ། གང་ཟག་
གསུམ་སོགས་ཀྱིས་མ་བྱེད་ཅེས་གསུངས་པ་དེ་ཡིན་པའི་ཕྱིར། རྩ་བར། དེ་དག་བཞམས་
པ་དང་། ཞེས་དང་། ཊིཀྐ་ལས་ཀྱང་། འདིར་དགེ་འདུན་དུ་མ་གྱུར་པས་དགེ་སློང་ཚངས་
པ་མཚུངས་པར་སྤྱོད་པས་གཅུགས་པས་ཕན་ཚུན་བཟློག་པར་བྱེད་པ་ཡིན་པར་རིག་
པར་བྱའོ། །ཞེས་གསུངས་པའི་ཕྱིར། རྟགས་གཉིས་པ་གསུམ་པ་གཉིས་གྲུབ་སྟེ། གསོལ་
བཞི་དེ་རེ་ལ་གཏོང་ན་ལེགས་མི་གཏོང་ན་རེ་རེའི་ཚིག་སྐད་ཅིག་ཐ་མ་ལ་སྦོམ་པོ་རེ་རེ་
བསྐྱེད་པའི་ཕྱིར། ལུང་ལས། གསོལ་བ་བྱེད་པ་ན་གཞི་གཏོང་ན་ལེགས་གལ་ཏེ་མི་

གཏོང་ན་ལས་བརྗོད་པ་བྱས་ན་ཉེས་པ་སྦོམ་པོར་(༡༨༣བ)འགྱུར་རོ། །ཞེས་པ་ནས།
གལ་ཏེ་མི་གཏོང་ན་ལས་བརྗོད་པ་གཉིས་པ་རྫོགས་པར་བརྗོད་ན་ཉེས་པ་སྦོམ་པོར་
འགྱུར་རོ། །ཞེས་གསུངས་པའི་ཕྱིར། རྩ་བར་ཡང༌། ཚིག་གི་སྐད་ཅིག་མ་གཅིག་ཉིད་
དོ། །བཟླས་པ་ནི་ཐ་དད་པ་ཉིད་དོ། །ཞེས་དང་། ཊཱིཀྐ་ལས་ཀྱང་། དེ་ལྟར་ན་ལས་
བརྗོད་ལན་རེ་རེ་ལ་ལྟུང་བ་རེ་རེར་འགྱུར། ཞེས་གསུངས་པའི་ཕྱིར། རྟགས་བཞི་པ་
གྲུབ་སྟེ། རྩ་བར། མཐའ་ལ་མི་གཏོང་ནའོ། །ཞེས་དང་། 
པའི་ལྷག་མ་བཞི་པོ་འདི་གནས་སྐབས་གང་ལ་འབྱུང་ཞེ་ན། དེའི་ཕྱིར་མཐའ་ལ་མི་
སྤྱིར་བསྒོ་གྱུར་གྱི་ལྟུང་བ་ལ་བཅུ་ཡོད་དེ། ཕའི་ལྔ་དང་མའི་ལྔ་ཡོད་པའི་ཕྱིར།
ཕའི་ལྔ་ཡོད་དེ། དགེ་འདུན་དབྱེན་གྱི་ལྷག་མ། དེ་རྗེས་ཕྱོགས་ཀྱི་ལྷག་མ། ཁྱིམ་སུན་
འབྱིན་པའི་ལྷག་མ། བཀའ་བློ་མི་བདེ་བའི་ལྷག་མ། སྡིག་ལྟ་མི་གཏོང་བའི་ལྟུང་བྱེད་ལྔ་
ཡོད་པའི་ཕྱིར། མའི་ལྔ་ཡོད་དེ། བཟློག་ཕམ། དཀོན་མཆོག་སྤོང་བའི་ལྷག་མ་དང་།
འཐབ་བཀྲོལ་བྱེད་པའི་ལྷག་མ་དང་། བདེ་ཞིང་གནས་པའི་ལྷག་མ་དང་། བདེ་ཞིང་
གནས་པར་བྱེད་འཇུག་པའི་ལྷག་མ་ལྔ་ཡོད་པའི་ཕྱིར། མདོ་དེ་དག་གིས་བསྒོ་འགྱུར་གྱི་
ལྟུང་བ་ལ་བཞམས་བསྒོ་སོགས་བཟློག་པ་ལྔ་དགོས་པར་མཐུན་པ་དང་། དེ་ལྔས་སྦོམ་
པོ་ལྔ་སྐྱེད་པར་མཐུན་པ་ནི། རྩ་བར། བཟློག་པའི། །ནས། རྗེས་སུ་མཐུན་ནོ། །ཞེས་
པའི་དོན་དང་། མཇུག་སྡུད་ཀྱི་ཐམས་ཅད་ལ་ལྟུང་བ་ཟུར་པ་མི་སྐྱེད་པ་ནི་མདོ་ཕྱི་མས་
སོ། །རྩ་བར། འཇུག་པ་ནི་སྦྱོར་བ་ཉིད་དོ། །ཞེས་སོགས་ཀྱིས་སྔ་མའི་དམིགས་བསལ་
སྟོན་ཏེ་བཞམས་བསྒོ་སོགས་ཀྱི་མཐའ་ལ་མ་བཏང་ན་སྦྱོར་སྦོམ་སྐྱེད་ཀྱང་སྦྱོར་བ་གང་
ཡིན་སྦོམ་པོར་མ་ངེས་པའི་ཁྱད་པར་བསྟན་པའི་ཕྱིར། 

ཁྱིམ་པ་སུན་འབྱིན་པའི་དགེ་སློང་ལ་མ་བསྐྲད་པར་འགྲོ་བ་བཞིས་སྐུར་པ་འདེབས་
པ་དང་། བཀའ་བློ་མི་བདེ་བ་གཉིས་ལ་དགེ་སློང་ལ་ལྟུང་བ་གླེང་དྲན་མ་བྱས་པར་
བཀའ་བློ་མི་བདེ་བའི་ཚིག་སྨྲས་པ་ནི་སྦོམ་པོ་མི་སྐྱེད་(༡༨༤ན)པར་ཉེས་བྱས་སྐྱེད་པ་དེ་
ཡིན་པའི་ཕྱིར། དེར་ཐལ། དེས་ན་དེ་གཉིས་ཀྱི་སྔ་མ་ལ་བསྐྲད་པ་དང་ཕྱི་མ་ལ་ལྟུང་བ་
གླེང་དྲན་མ་བྱས་ན་བཟློག་སྒོ་མ་ཆགས་པའི་ཕྱིར། རྩ་བར། དེ་ལ་བསྒོ་བར་མི་བྱ་བ་
ཉིད་དོ། །ཞེས་གསུངས་པའི་ཕྱིར། ཞུ་བ་ལས་ཀྱང་། བསྒོ་བར་བགྱི་འམ་འོན་ཏེ་མི་བགྱི།
བཀའ་སྩལ་པ། བསྒོ་བར་མི་བགྱིའོ། །བསྒོ་བ་ཆགས་སམ་མི་ཆགས། བཀའ་སྩལ་བ་
མི་ཆགས་སོ། །ཞེས་གསུངས་པའི་ཕྱིར།
སྐབས་འདིར་ལྟུང་བ་དུ་བསྐྱེད་ཅེ་ན། ཁ་ཅིག །སྦྱོར་བའི་སྦྱོར་བའི་ཉེས་བྱས་
གཅིག་བཞམས་བསྒོའི་གོང་དུ་སྦོམ་པོ་གཅིག་བར་དུ་སྦོམ་པོ་གཉིས་ཏེ་བརྒྱད་དང་བཟློག་
པའི་མཐའ་ལ་ཡང་ལྔ་སྟེ་བཅོ་ལྔ་ཟེར། ལ་ལ་སྦོམ་པོ་དེ་དག་རེ་རེར་བྱས་ནས་བཅུ་
གཅིག་ཟེར། ཁ་སྦལཏི་ཅིག་བར་སྦོམ་མེད་པར་བྱས་ནས་བདུན་བསྐྱེད་ཟེར། དེ་དག་མི་
འཐད་པར་ཐལ། ལྷག་མ་བཞིའི་སྐབས་འདིར་བསྒོ་གྱུར་ལྟུང་བ་སྦྱོར་སྦོམ་བཞི་དང་ལྔ་
སྐྱེད་པའི་ཕྱིར། དེར་ཐལ། བཞམས་བསྒོ་སོགས་དེར་དག་ཟློག་བྱེད་ལྔར་ངེས་པའི་ཕྱིར་
ཏེ། ཁྱབ་སྟེ། ཟློག་བྱེད་ཀྱི་གྲངས་དང་མཐུན་པའི་ལྟུང་བ་སྐྱེད་པའི་ཕྱིར། ཊིཀྐ་ལས།
བཟློག་པ་ཇི་སྙེད་པ་ལྟུང་བ་ཡང་དེ་སྙེད་དུ་འགྱུར་རོ། །ཞེས་གསུངས་པའི་ཕྱིར། རིན་
ཆེན་ཕྲེང་བ་ལས། རང་ལུགས་ལ་བསླབ་པའི་གཞི་འདི་དག་གི་སྐབས་སུ་བསྒོ་འགྱུར་
གྱི་ལྟུང་བ་ཡང་བསྐྱེད་པ་ཡིན་ཏེ། ནས། བཞམས་བསྒོ་ལ་སོགས་པ་བཟློག་པ་ཐ་དད་པ་
ལྔར་ངེས་པའི་ཕྱིར། ཞེས་གསུངས་པའི་ཕྱིར། 
དེ་ལ་ཁོ་ན་རེ། བཞམས་བསྒོའི་མཐའ་ལ་མི་གཏོང་བ་སྦོམ་པོ་མ་ཡིན་པར་ཐལ།

དེ་ཉེས་བྱས་ཡིན་པའི་ཕྱིར་ཏེ། ས་ག་ལྷས། བཞམས་ཏེ་བསྒོས་ཀྱང་མི་གཏོང་ན། །ཉེས་
བྱས་ཉིད་དུ་རྣམ་པར་བཞག །ཅེས་དང་། མའི་སོ་ཐར་ཊིཀྐ་ལས། ལེགས་པར་བསྒོ་བ་
ན་མི་གཏོང་ན་ཉེས་བྱས་སོ། །ཞེས་དང་། འདུལ་བ་བསྡུ་བ་ལས་ཀྱང་། བཞམས་ཏེ་བསྒོ་
ན་ཉེས་བྱས་སོ། །གསོལ་བ་དང་བརྗོད་པ་དང་པོ་དང་གཉིས་པ་དག་རྫོགས་པ་སྦོམ་པོ་
རེ་རེ། ཞེས་གསུངས་པའི་ཕྱིར་ན་མ་ཁྱབ་(༡༨༤བ)སྟེ། མེ་ཏོག་ཕྲེང་རྒྱུད་དང༌། འདིར་
འགྱུར་བའི་མའི་སོ་ཐར་མདོ་རྩ་བ་དང་མི་མཐུན་པ་གྲགས་ཆེ་ལ། འདུལ་བ་བསྡུས་པ་
ཡང་སྡེ་པ་གཞན་གྱི་ཡིན་པའི་དེ་དང་འདྲ་བའི་སྐྱོན་མེད་པའི་ཕྱིར། རྩ་བར་འདོད་མི་
ནུས་ཏེ། རྩོད་བྲལ་གྱི་པཎ་ཆེན་དུལ་བ་ལྷ་དང་བམ་ལྔ་མཁན་པོ་དང་ཉིད་ཀྱི་རྣམ་བཤད་
དང་ཆོས་བཤེས་སོགས་ཀྱིས་སྦོམ་པོར་བཞེད་པའི་ཕྱིར། ལུང་ལས། དགེ་སློང་གིས་
བཞམས་ཏེ་བསྒོ་བ་ན་གཞི་དེ་གཏོང་ན་ལེགས་གལ་ཏེ་མི་གཏོང་ན་ཉེས་པ་སྦོམ་པོར་
འགྱུར་རོ། །ཞེས་དང༌། རྣམ་འབྱེད་ཊིཀྐ་ལས། གང་ཟག་གི་ཚིག་གིས་བཞམས་ཏེ་ཕྱིར་
བཟློག་པ་ན་ཡང་ཉེས་པ་སྦོམ་པོར་འགྱུར་ཏེ་དགེ་འདུན་གྱིས་བསྒོ་བ་ལས་འདས་ན་
དངོས་གཞིར་འགྱུར་བའི་ཕྱིར། གང་ཟག་གི་བསྒོ་བ་ནི་དགེ་འདུན་གྱི་བསྒོ་བ་ལ་འཇུག་
པ་ཉིད་ཡིན་པས་སྦྱོར་བ་ཡིན་པའི་ཕྱིར། ཞེས་གསུངས་པའི་ཕྱིར་དང༌། རྩ་བར། འཇུག་
པ་ན་སྦྱོར་བ་ཉིད་དོ། །ཞེས་དང་། ཊཱིཀྐ་ལས། འཇུག་པ་ནི་སྦྱོར་བ་ཉིད་དེ་སྦོམ་པོ་ཡིན་
ནོ། །འཇུག་པ་ཞེས་བྱ་བའི་གནས་སྐབས་ཀྱི་བྱེ་བྲག་མ་བསྟན་པས་ན། བཞམས་ཏེ་
བསྒོ་བ་དང། གསོལ་བ་ལ་སོགས་པ་དག་གི་འོག་དང་སྔ་རོལ་ཡང་ཡིན་པར་རིག་པར་
བྱའོ། །ཞེས་གསུངས་པའི་ཕྱིར། ཁྱབ་སྟེ། འཇུག་པ་སྦྱོར་སྦོམ་གྱི་དུས་ལ་བཞམས་བསྒོ་
ཡང་བཤད་པའི་ཕྱིར། བམ་ལྔ་ལས་ཀྱང་། དེའི་འོག་ཏུ་བཞམས་ཏེ་བསྒོ་བ་མི་གཏོང་ན་
དེའི་མཐར་ཉེས་པ་སྦོམ་པོ་གཅིག་གི །ཞེས་དང་། ཡང་བམ་ལྔ་ལས། བཞམས་ཏེ་བསྒོ་

བ་དང་། གསོལ་བ་དང་ལས་བརྗོད་པ་དང་པོ་དང་། གཉིས་པ་ནི་ཉེས་པོ་སྦོམ་པོ་རེ་རེ་
བྱེད་པ་ཡིན། །ཞེས་གསུངས་པའི་ཕྱིར།
ཁྱོད་ཀྱི་ལྟུང་བ་ཡུལ་དང་བསམ་པས་ལྕི་བ་དང་། ཡང་བ་བཤད་པའི་ལུང་དྲངས་
པ་ཡང་ཡིན་པ་མ་ཡིན་པའི་ཁུངས་སུ་བྱས་པ་སྔར་བཤད་པས་ཤེས་པར་གྱིས་ཤིག །
དེས་ན་རིན་ཆེན་ཕྲེང་བ་གཞིར་བཞག་ནས་བཞམས་བསྒོས་མི་གཏོང་བ་ཉེས་བྱས་སུ་
འདོད་པ་ནི། རྩབས་མོ་འཐུངས་པས་ནོངས་སོ། ། 
བཅུ་པ་དགེ་འདུན་དབྱེན་གྱི་དགེ་འདུན་ལྷག་མ་ནི། །རྩ་བར། རྟུལ་བར་བྱེད་པ་
ཉིད་དོ། །དབྱེན་ལའོ། །དགེ་(༡༨༥ན)འདུན་གྱིའོ། །ཞེས་བྱུང་། གླེང་གཞི་ལ་ཡུལ་ནི་རྒྱལ་
པོའི་ཁབ། གང་ཟག་ནི་ལྷས་བྱིན་གྱིས། ཉོན་མོངས་རྙེད་པ་དང་བཀུར་སྟི་འདོད་པས།
ཉེས་པ་དགེ་འདུན་གྱི་དབྱེན་བྱེད་པ་ལ་བཟློག་པ་ལྔས་རིམ་གྱིས་བཟློག་ཀྱང་མ་བཏང་
བའི་ཚེ། དགེ་འདུན་དབྱེན་གྱི་ལྷག་མ་དང་དེ་སྤང་བའི་བསླབ་པ་བཅས་པའི་ཕྱིར། བཅས་
ལྡན་དགེ་སློང་གིས་ཆོས་ཕྱོགས་ལས་ཆོས་མིན་གྱི་ཕྱོགས་སུ་འབྱེད་པ་ལ་བཞམས་བསྒོ་
སོགས་ལྔས་བཟློག་ཀྱང་མ་བཏང་བའི་དངོས་གཞིའི་ལྟུང་བ་དེ་དགེ་འདུན་དབྱེན་གྱི་
ལྷག་མའི་མཚན་ཉིད་ཡིན་ཏེ། འདི་ལ་ཡན་ལག་ལྔས་དངོས་གཞི་སྐྱེད་ལ། མ་ཚང་ན་
དེའི་ན་སྨད་དུ་འགྱུར་བའི་ཕྱིར་ཏེ། བམ་ལྔ་ལས། འདི་ལ་ཡན་ལག་ལྔས་དངོས་གཞིའི་
ལྟུང་བར་འགྱུར་ཏེ། སྟོན་པ་བཞུགས་པ་དང་། དགེ་འདུན་དུ་ལོངས་པ་དང་། དགེ་
འདུན་གྱི་དབྱེན་ལ་རྟུལ་བར་བྱེད་པ་ཉིད་དང་། ཆོས་དང་མཐུན་པས་བཟློག་པ་དང༌།

ལས་བརྗོད་པ་གསུམ་པའི་མཐར་མི་གཏང་བའོ། །ཞེས་གསུངས་པའི་ཕྱིར། །ཁ་ས
དགེ་འདུན་དབྱེན་གྱི་ལྷག་མ་འདི་ལ། གཞི་བསམ་པ། སྦྱོར་བ། མཐར་ཐུག་བཞི་
ལས། དང་པོ་ལ་གང་དུ་དབྱེ་བའི་མཚམས་ནང་གཅིག་ཡིན་པ་དང་། ནམ་ཕྱེ་བའི་དུས་
བསྟན་པར་སྐྱོན་བྱུང་བའི་དུས་ཡིན་པ་དང་། གང་གིས་འབྱེད་པའི་རྟེན་དགེ་སློང་ཁ་སྐོང་
འོས་པ་དང་། དངོས་པོ་གང་གིས་འབྱེད་ཆོས་མིན་ལྟ་བ་དང་། གང་དབྱེ་བའི་ཡུལ་ཕན་
ཚུན་བཞི་བཞི་སྟེ་འབྱེད་པ་པོ་དང་དགུ་ཡན་ཆད་དགོས་པའི་ཕྱིར། དང་པོ་གྲུབ་སྟེ།
མཚམས་མ་བཅད་པར་མཚམས་ཀྱི་སྒོ་ནས་ཕྱེ་ཟིན་པའི་ཕྱིར། མཛོད་ལས། མཚམས་
མ་བཅད་པ་དག་ཏུ་ཡང་། ཞེས་དང་། རྩ་བར། དབྱེ་བར་བྱ་བ་དགེ་འདུན་གྱི་ཚད་ཉིད་
མ་ཡིན་པ་དང་། མཚམས་ཀྱི་ནང་ན་གཞན་དགེ་འདུན་གྱི་ཚད་དག་ཀྱང་མེད་པ་ཉིད་
ཡིན་ན་དེ་མི་ཆགས། ཞེས་དང་། བསླབ་བྱ་གནམ་རྩེ་ལྡེང་མ་ལས། དང་པོ་མཚམས་
ནང་གཅིག་ཡིན་པ་དང་། ཞེས་གསུངས་པའི་ཕྱིར་དང་། གཉིས་པ་གྲུབ་སྟེ། བསྟན་པ་
ལ་སྐྱོན་མ་བྱུང་དུས་(༡༨༥བ)མི་རྣམས་གུས་པ་ཆེ་བས་དབྱེ་མི་ནུས་པའི་ཕྱིར། ༑ཡས་ཆོ
བསླབ་བྱ་ཆེན་མོ་ལས། གཉིས་པ་ནི་བསྟན་པ་ལ་སྐྱོན་བྱུང་བའི་དུས་ཡིན་པ། ཞེས་
གསུངས་པའི་ཕྱིར། གསུམ་པ་གྲུབ་སྟེ། དེ་ཉིད་ལས། གསུམ་པ་ནི་དགེ་སློང་ཁ་སྐོང་
བར་འོས་པ། ཞེས་གསུངས་པའི་ཕྱིར། བཞི་པ་གྲུབ་སྟེ། དེ་ཉིད་ལས། བཞི་པ་ནི་ཆོས་
མ་ཡིན་པར་ལྟ་བའོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། ཆོས་མིན་ཕྱོགས་པ་སོ་
སོ་སྐྱེ་བོ་དང་དགེ་འདུན་ལོངས་པ་དགོས་པས་ཕན་ཚུན་དགུ་ཡན་ཆད་དགོས་འཕགས་
པ་དབྱེ་མི་ཐུབ་པའི་ཕྱིར། ལུང་ལས། བདུད་རིགས་ཀྱིས་མི་ཕྱེད་པས་དགེ་འདུན་དུ་
བཤད་པའི་ཕྱིར། མཛོད་ལས། བྱིས་པ་རྣམས། ཞེས་དང་། དགུ་སོགས་ཀྱིས། ཞེས་
གསུངས་པའི་ཕྱིར། དེ་ཉིད་ལས། གང་དབྱེ་བའི་ཡུལ་ནི་རང་མ་གཏོགས་པ་གྲངས་

བརྒྱད་ཡན་ཆད་དུ་ཚང་བ། ཐ་སྙད་གསུམ་དང་ལྡན་པ། ལུས་ཐ་མལ་དུ་གནས་པ།
བསྙེན་རྫོགས་ཀྱི་སྡོམ་པ་རྣམ་དག་དང་ལྡན་པ། ལྟ་བ་དང་མཚན་མཐུན་པ་སྟེ། ཆོས་
དྲུག་ལྡན་ནོ། །ཞེས་གསུངས་པའི་ཕྱིར། བསླབ་བྱ་ཆེན་མོ་ལས། བསྙེན་རྫོགས་ཀྱི་སྡོམ་
པ་རྣམ་དག་གི་དོན་ནི། ཕམ་པ་འཆབ་བཅས་འཆབ་མེད་གང་ཡང་མ་བྱུང་བ་ཙམ་ཡིན་
ནོ། །ཞེས་སོ། །
བསམ་པ་འདུ་ཤེས་མ་འཁྲུལ་ཤིང་ཀུན་སློང་དགེ་འདུན་གྱི་དབྱེན་བྱེད་འདོད་ཀྱིས་
ཞུགས་པ་ལ་དགེ་འདུན་གྱིས་བཟློག་པ་ལྔས་བཟློག་ཀྱང་མི་གཏོང་བའི་བསམ་པས་
སྦྱོར་བ་ཆོས་མིན་གྱིས་ལྟ་བ་དགེ་འདུན་གྱིས་བཟློག་ཀྱང་འདུ་ཤེས་བསྒྱུར་ཏེ་མི་གཏོང་
ཞིང་། མཐར་ཐུག་ལས་ཀྱི་བརྗོད་པ་གསུམ་པ་ལ་དགེ་འདུན་དབྱེན་གྱི་ལྷག་མ་འབྱུང་
བའི་ཕྱིར། རྩ་བར། དེའི་མཐའ་ལ་མི་གཏོང་ནའོ། །ཞེས་དང་། བསླབ་བྱ་ཆེན་མོ་ལས།
སྦྱོར་བའི་ཡན་ལག་ནི་དགེ་འདུན་གྱི་དབྱེན་གྱི་གཙོ་བོ་ལ་ཞུགས་པ་དང་། དགེ་འདུན་
གྱིས་ལས་ཆོས་ལྡན་གྱིས་བཟློག་ཀྱང་འདུ་ཤེས་བསྒྱུར་ཏེ་མི་གཏང་བར་བརྩོན་པ།
མཐར་ཐུག་བརྗོད་པ་གསུམ་པའི་མཐའ་ལ་མ་བཏང་བའོ། །ཞེས་གསུངས་པའི་ཕྱིར།
དེས་ན་དགེ་འདུན་ཕྱེ་བ་ནི་སངས་(༡༨༦ན)རྒྱས་ལས་སྟོན་པ་གཞན་དུ་དང་ཆོས་བསླབ་
ཚིག་གཞན་དུ་བཅས་པས་དག་གྲོལ་ཐོབ་པར་ལྟ་བས་འབྱེད་པ་པོ་དེ་འདིའི་བཟློག་པའི་
ཡུལ་དུ་དགོས་ཏེ། དགེ་འདུན་དབྱེན་ལ་དེ་འདྲ་དགོས་པའི་ཕྱིར། བསླབ་བྱ་ཆེན་མོ་
ལས། དེ་ཡང་སངས་རྒྱས་ལས་སྟོན་པ་གཞན་དང་། བསླབ་པའི་གཞི་བཅས་པ་ཅི་རིགས་
བསྲུངས་པས་དག་པ་དང་གྲོལ་བར་ལྟ་བ་ལས་གཞན་དུ་འབྱེད་པ་ནི་འདིའི་བཟློག་བསྒོ་
འདི་ལ་མཚོ་སྣ་པ་དང་རང་ཕྱོགས་ཀྱི་མཁས་པ་ཕྱི་མ་དག་མཐུན་པར་དགེ་འདུན་

དབྱེན་དང་། དབྱེན་གྱི་མཚམས་མེད་དང་། དབྱེན་གྱི་ལྷག་མ་གསུམ་ལ་ཁྱད་པར་
བརྒྱད་ཡོད་དེ། ངོ་བོའི་ཁྱད་པར། ལྡན་ཚུལ་གྱི་ཁྱད་པར། ལས་དང་པོ་བ་ལ་འབྱུང་མི་
འབྱུང་གི་ཁྱད་པར། དགེ་སློང་མ་ལ་འབྱུང་མི་འབྱུང་གི་ཁྱད་པར། དགེ་འདུན་ཕྱེ་བ་
དགོས་མི་དགོས་ཀྱི་བཟློག་པ་ལྔ་དགོས་མི་དགོས་ཀྱི། མཐར་ཐུག་གྲུབ་དུས་ཀྱི་ཁྱད་
པར། འབྱེད་པ་པོའི་ཁྱད་པར་བརྒྱད་ཡོད་པའི་ཕྱིར། དང་པོ་ཡོད་དེ། དབྱེན་ནི་ཕྱེ་བ་སྟེ་
དགེ་འདུན་ཐུགས་མི་མཐུན་ཞིང་མི་འཕྲོད་པའི་ལྡན་མིན་འདུ་བྱེད་ལུང་མ་བསྟན་པ་
དང༌། དབྱེན་གྱི་མཚམས་མེད་ནི་དགེ་འདུན་ཕྱེ་བ་ལས་བྱུང་བའི་རྣམ་སྨིན་མནར་མེད་
དུ་སྐྱེ་འགྱུར་གྱི་རང་བཞིན་གྱི་ཁ་ན་མ་ཐོ་བ་དངོས་གཞི་དང་། དབྱེན་བྱེད་ལྷག་མ་ནི་
བཅས་འགལ་གྱི་ལྟུང་བ་དངོས་གཞི་ཡིན་པའི་ཕྱིར། རིམ་བཞིན་དུ། མཛོད་ལས། དགེ་
འདུན་དབྱེན་ནི་མི་འཕྲོད་པའི། །རང་བཞིན་ལྡན་པ་མ་ཡིན་ཆོས། །གང་།ན་མས་
ཉོན་མོངས་ཅན་མིན་ལུང་བསྟན་མིན། །ཞེས་དང་། དགེ་འདུན་དབྱེ་ཕྱིཪ་རྫུན་
སྨྲས་པ། ཁ་ན་མ་ཐོ་རབ་ཆེར་འདོད། །ཅེས་དང་། །བསྐལ་པར་མནར་མེད་པར་སྨིན་
འགྱུར། ཞེས་དང་། མདོ་རྩ་ལས། དབྱེན་བྱེད་པའི་ལྷག་མའོ། །ཞེས་གསུངས་པའི་ཕྱིར།
གཉིས་པ་ཡོད་དེ། དགེ་འདུན་དབྱེན་དེ་ཕྱེ་བ་དགེ་འདུན་ལ་ལྡན། མཚམས་མེད་
དང༌ལྷག༌མ༌གཉིས༌འབྱེད༌པ༌པོ༌ལ་ལྡན་པའི་ཕྱིར། རིམ་བཞིན། མཛོད་ལས། དེ་དང་
དགེ་འདུན་ཡང་དག་ལྡན། །ཞེས་(༡༨༦བ)དང་། དེ་ཡི་ཁ་ན་མ་ཐོ་རྫུན། །དེ་དང་འབྱེད་
པོ་ཡང་དག་ལྡན། །ཞེས་གསུངས་པའི་ཕྱིར།
གསུམ་པ་ཡོད་དེ། ལས་དང་པོ་པ་ལྷས་སྦྱིན་ལྟ་བུ་ལ་དགེ་འདུན་དབྱེན་དང་།
མཚམས་མེད་བྱུང་ལ། དབྱེན་བྱེད་ལྷག་མ་མ་བྱུང་བའི་ཕྱིར། གང་སྤེལ་ལས། འབྱེད་
པ་པོ་ནི་མཚམས་མེད་དང་ལྡན་པས་དགེ་འདུན་གྱི་དབྱེན་མཚམས་མེད་མིན། ཞེས་

དང་། རྩ་བར། མ་བཅས་པ་ལ་ཡང་ངོ་། །ཞེས་གསུངས་པའི་ཕྱིར། ཌི་ཌརོཌ
བཞི་པ་ཡོད་དེ། དགེ་སློང་མ་ལ་དབྱེན་བྱེད་ལྷག་མ་དང་ལས་ཀྱི་དབྱེན་འབྱུང་།
དབྱེན་བྱེད་མཚམས་མེད་དང་འཁོར་ལོའི་དབྱེན་མི་འབྱུང་བའི་ཕྱིར། དང་པོ་གྲུབ་སྟེ།
རྩ་བར། དགེ་འདུན་གྱི་འབྱེད་པ་ལ་སོགས་པ་བཞི་ནི། དགེ་སློང་མའི་སྐབས་ལས་སོ། །
གཉིས་པ་གྲུབ་སྟེ། མཛོད་རང་འགྲེལ་ལས། དགེ་སློང་གིས་འབྱེད་ཅིང་། དགེ་སློང་མ་
ལ་སོགས་པས་ནི་མ་ཡིན་ནོ། །ཞེས་དང་། རྒྱལ་སྲས་མ་ལས། སངས་རྒྱས་ནི་དགེ་སློང་
ཡིན་ལ། དབྱེ་བ་པོ་ནི་དེ་ལ་འགྲན་བསྡོ་བ་ཡིན་ནོ། །ཞེས་གསུངས་པའི་ཕྱིར།
> ལྔ་པ་ཡོད་དེ། དགེ་འདུན་གྱི་དབྱེན་དང༌། དགེ་འདུན་དབྱེན་བྱེད་པའི་མཚམས་
མེད་གཉིས་ལ་དགེ་འདུན་ཕྱེ་བ་ཡན་ལག་ཏུ་དགོས་ལ། བཟློག་པ་ཡོད་མེད་འདྲ།
དབྱེན་བྱེད་པའི་ལྷག་མ་ལ་བཟློག་པ་ཡན་ལག་ཏུ་དགོས་པ་ལ་དགེ་འདུན་ཕྱེ་བ་ཡན་
ལག་ཏུ་མི་དགོས་པའི་ཕྱིར། སྔ་མ་མཛོད་ཀྱིས་སོ། །བམ་ལྔ་ལས་བཟློག་པ་གསུངས།
གཉིས་པ་གྲུབ་སྟེ། དགེ་འདུན་ཕྱེ་ཟིན་ན་བཟློག་པ་དོན་མེད་པའི་ཕྱིར། ཕྱེ་ཟིན་པ་དེ་ལ་
བཟློག་པ་མི་བྱེད་པར་བསྡུམ་པ་བྱས་ནས་བསྡུམ་ན་བསོད་ནམས་དཔག་མེད་ལྡན་པའི་
ཕྱིར། ལུང་གཞི་ལས། དགེ་འདུན་བསྡུས་ན་བསོད་ནམས་མང་པོ་ཚད་མེད་ཅིང་གྲངས་
མེད་པ་སྐྱེ་བར་འགྱུར་རོ། །ཞེས་གསུངས་པའི་ཕྱིར།  
དྲུག་པ་ཡོད་དེ། དགེ་འདུན་དབྱེན་དང་དེའི་མཚམས་མེད་ལ་བཟློག་པ་ལྔ་ཡན་
ལག་ཏུ་མི་དགོས། དབྱེན་བྱེད་ལྷག་མར་དེ་ལྔ་དགོས་པའི་ཕྱིར། དང་པོ་གྲུབ་སྟེ། མཛོད་
ལས། སྟོན་དང་ལམ་གཞན་ལ་བཟོད་པ། །ཕྱེ་བའོ། །ཞེས་དང་། རང་འགྲེལ་ལས།
(༡༨༧ན)གང་གི་ཚེ་དེ་དེ་དག་གིས་དེ་བཞིན་གཤེགས་པ་ལས་གཞན་པའི་སྟོན་པ་དང་།
དེས་བསྟན་པའི་ལམ་ལས་གཞན་པའི་ལམ་ལ་བཟོད་ན་དེ་ཙམ་གྱིས་དགེ་འདུན་ཕྱེ་བ་

ཞེས་བརྗོད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། བཟློག་པའི་
ཚུལ་གྱིས་མི་གཏོང་བ་རྗེས་སུ་སྒྲུབ་པའི། །ཞེས་གསུངས་པའི་ཕྱིར། ¯འ་མང་
བདུན་པ་ཡོད་དེ། དགེ་འདུན་དབྱེན་དང་དེའི་མཚམས་མེད་གཉིས་དགེ་འདུན་བྱེ་
ཟིན་པ་དང་གྲུབ། དབྱེན་གྱི་ལྷག་མ་བརྗོད་པ་གསུམ་པའི་མཐར་གྲུབ་པའི་ཕྱིར། དང་
པོ་གྲུབ་ཟིན། གཉིས་པ་གྲུབ་སྟེ། རྩ་བར། དེའི་མཐའ་ལ་མི་གཏོང་ནའོ། །ཞེས་
གསུངས་པའི་ཕྱིར། །
༢ བརྒྱད་པ་ཡོད་དེ། འཁོར་ལོའི་དབྱེན་གྱི་མཚམས་མེད་ལ་ལས་ཀྱི་ཁ་སྐོང་འོས་པ་
དགོས། དབྱེན་བྱེད་ལྷག་མར་དེ་མི་དགོས་པའི་ཕྱིར། དང་པོ་སྔར་བསླབ་བྱའི་ལུང་གིས་
གྲུབ། གཉིས་པ་གྲུབ་སྟེ། དབྱེན་བྱེད་ལྷག་མའི་སྐབས་ཀྱི། ཞུ་བ་ལས། དགེ་སློང་ལ་ཇི་
ལྟ་བ་བཞིན་དུ། དགེ་སློང་མ་དང་བསླབ་པ་བྱིན་པ་ལ་ཡང་དགེ་འདུན་ལྷག་མར་འགྱུར་
རོ། །ཞེས་གསུངས་པའི་ཕྱིར། དགེ་འདུན་འཁོར་ལོའི་དབྱེན་གྱི་ལྷག་མ་བྱུང་བ་ཡོད་
དཀའ་སྟེ། ལྷས་བྱིན་ལས་གཞན་གྱི་དགེ་འདུན་འཁོར་ལོའི་དབྱེན་མ་སྒྲུབས་པ་གང་
ཞིག །ལྷས་སྦྱིན་དེའི་ཚེ་ལས་དང་པོ་བ་ཡིན་པའི་ཕྱིར། མཚམས་མེད་ཀྱི་དགེ་འདུན་
དབྱེན་ལ་འཁོར་ལོའི་དབྱེན་ཅིག་མི་དགོས་ཏེ། མཛོད་ལས། དེ་ནི་འཁོར་ལོའི་དབྱེན་དུ་
འདོད། ཅེས་གསུངས་ལ། དེ་ནི་ཞེས་པ་དེ་ཕྱེ་བའོ། །ཞེས་པའི་དོན་ལ་བསྙགས་པའི་
ཕྱིར། རང་འགྲེལ་ལས་ཀྱང་། དེ་ཉིད་ཀྱི་ཕྱིར་འཁོར་ལོའི་དབྱེན་ཞེས་ཀྱང་བྱ་ལ། དགེ་
འདུན་དབྱེན་ཞེས་ཀྱང་བྱའོ། །ཞེས་གསུངས་པའི་ཕྱིར། སངས་རྒྱས་འདས་རྗེས་སུ་ཡང་
སྟོན་པའི་བཅས་པ་ལས་བཟློག་པའི་ལྷ་སྦྱིན་གྱིས་བསླབ་པ་བཅས་པ་དང་། དེས་དག་
གྲོལ་དུ་ལྟ་བས་ལྟ་བ་གཉིས་དགེ་འདུན་དབྱེན་གྱི་ལྷག་མའི་ཡན་ལག་ཏུ་དགོས་ཏེ།
བསླབ་བྱ་ཆེན་མོ་ལས། དེ་ཡང་སངས་རྒྱས་ལས་སྟོན་པ་གཞན་དང་། ཞེས་པ་ནས།

འདིའི་(༡༨༧བ)བཟློག་བསྒོ་བྱ་བའི་ཡུལ་དུ་སྣང་། ཞེས་གསུངས་པའི་ཕྱིར། 
༑ཁ་ཅིག་ན་རེ། དགེ་འདུན་དབྱེན་གྱི་ལྷག་མ་སྐྱེད་པ་ལ་སངས་རྒྱས་ཞལ་བཞུགས་
དུས་མི་དགོས་པར་ཐལ། དེང་སང་དགེ་འདུན་དབྱེན་ལྷས་བྱིན་ལྟར་བྱེད་ན་དེའི་ལྷག་
མ་འབྱུང་བའི་ཕྱིར་ན་མཚོ་སྣ་བ་སོགས་ན་རེ། མ་ཁྱབ་སྟེ། བརྟགས་པ་མཐའ་བཟུང་ལ་
དེ་ལྟར་བྱས་ན་དབྱེན་གྱི་མཚམས་མེད་ཀྱང་ཁས་བླངས་ཆོག་པའི་ཕྱིར། འདོད་མི་ནུས་
ཏེ། བམ་པོ་ལྔ་བཅུ་པ་ལས། འདི་ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ།
སྟོན་པ་བཞུགས་པ་དང་། ཞེས་དང་། ཡང་དེ་ཉིད་ལས། འདིའི་འབྱེད་པ་པོ་ནི་སྟོན་པ་
བཞུགས་བཞིན་དུ་དགེ་འདུན་གྱི་དབྱེན་བྱེད་པའོ། །ཞེས་གསུངས་པའི་ཕྱིར་དང་། དེ་
ལུང་གི་ཡང་དགོངས་པར་མངོན་ཏེ། དགེ་འདུན་མཐུན་པ་དབྱེ་བའི་ཕྱིར་རྟུལ་བར་བྱེད་
ཅིང་དབྱེན་བྱེད་པར་འགྱུར་བའི། །ཞེས་པ་ནས། གལ་ཏེ་མི་གཏོང་ན་དགེ་འདུན་ལྷག་
མའོ། །ཞེས་གསུངས་པའི་ཕྱིར། ཁྱབ་སྟེ། དགེ་འདུན་ལ་རང་སྡེའི་དགེ་འདུན་དགོས།
མཐུན་པ་ནི་རོ་གཅིག་པ་དང་བྱ་བ་གཅིག་དགོས། དབྱེ་བ་ནི་སྟོན་པ་དང་ལམ་གཞན་དུ་
ཕྱེ་བ་ཅིག་དགོས་པའི་ཕྱིར། དང་པོ་གྲུབ་སྟེ། བམ་ལྔ་ལས། དགེ་འདུན་ཞེས་བྱ་བ་ནི་དེ་
བཞིན་གཤེགས་པའི་ཉན་ཐོས་ཀྱི་དགེ་འདུན་ནོ། །ཞེས་སོ། །འདི་ལྟར་དགེ་འདུན་དེ་
བཞིན་གཤེགས་པའི་དངོས་ཀྱི་ཉན་ཐོས་སུ་སྣང་། གཉིས་པ་གྲུབ་སྟེ། བམ་ལྔ་ལས།
མཐུན་པ་ཞེས་བྱ་བ་ནི་རོ་གཅིག་པ་དང་བྱ་བ་གཅིག་པ་སྟེ། ལམ་གཅིག་ཏུ་ཞུགས་པའི་
ཕྱིར་རོ། །ཞེས་སོ། །གསུམ་པ་གྲུབ་སྟེ། བམ་ལྔ་ལས་དབྱེ་བའི་ཕྱིར། ཞེས་བྱ་བ་ནི།
ནས། གཉིས་སུ་བྱ་བའི་ཕྱིར་རོ། །
གཞན་ཡང་སྟོན་པ་གཞན་དུ་ཚོལ་བ་དང་ལམ་གཞན་དུ་ཚོལ་བ་སྟེ་སྟོན་པ་གཞན་
དུ་ཚོལ་བ་ནི། བཅོམ་ལྡན་འདས་ལས་ལྷས་སྦྱིན་གྱི་ཕྱོགས་སུའོ། །ལམ་གཞན་དུ་ཚོལ་

བ་ནི་འཕགས་པའི་ལམ་ཡན་ལག་བརྒྱད་ལས་ལྷས་བྱིན་གྱི་བརྟུལ་ཤུགས་ལྔའོ། །ཤ་མི་
ཟ་བ་དང་། འོ་མ་མི་འཐུང་བ་དང་། ལན་ཚྭ་མི་ཟ་བ་དང་། གོས་དྲས་པ་མི་གྱོན་པ་དང་།
གྲོང་དུ་གནས་པ་ཡང་དག་པར་(༡༨༨ན)ལེན་པའོ། །ཞེས་གསུངས་པའི་ཕྱིར། དེ་དེ་དུས་
ཀྱི་བཅས་པའི་ཚིག་ཡིན་ལ་དེ་མ་གཏོགས་པའི་བཅས་པའི་ཚིག་སྟོན་རྒྱུ་མི་སྣང་བས་
བམ་ལྔ་ལྟར་ལེགས། འོ་ན། རང་འགྲེལ་ལས། དགེ་འདུན་དབྱེན་གཞན་ནི་ལས་ཀྱི་
དབྱེན་ལས་འགྱུར་ཏེ། གལ་ཏེ་མཚམས་གཅིག་གི་ནང་དུ་མི་མཐུན་པས་ལས་དག་བྱེད་
ནའོ། །ཞེས་གསུངས་པ་མི་འཐད་པར་ཐལ། ལས་ཀྱི་དགེ་འདུན་དབྱེན་དེ་མཚམས་
མེད་ཀྱི་དགེ་འདུན་དབྱེན་མ་ཡིན་པའི་ཕྱིར་ན་ཤིན་ཏུ་མ་ཁྱབ་སྟེ། འདི་ལ་འབྱེད་པ་པོ་
ཟུར་དུ་མི་དགོས་པར་མཚམས་གཅིག་ཏུ་དགེ་འདུན་ཐ་དད་ཕན་ཚུན་བཞི་བཞི་འམ་
བརྒྱད་བརྒྱད་ཀྱིས་གསོ་སྦྱོང་སོ་སོར་བྱས་ན་དེ་ལས་ཀྱི་དབྱེན་དུ་འགྱུར་བ་དང་། གླིང་
གསུམ་ཀ་ན་ཡོད་ཀྱང་། ཅིག་ཤོས་ལ་འཛམ་གླིང་ཁོ་ན་དང་དགུ་དང་དུས་དྲུག་ཏུ་མི་
འབྱུང་བ་སོགས་ཡིན་པའི་ཕྱིར། དང་པོ་གྲུབ་སྟེ། མཛོད་ལས། ལས་ཀྱི་དབྱེན་ནི་གླིང་
གསུམ་ན། །དེ་ནི་བརྒྱད་དག་ཡན་ཆད་ཀྱིས། །ཞེས་སོ། །གཉིས་པ་གྲུབ་སྟེ། མཛོད་
ལས། འཛམ་བུའི་གླིང་ནའོ་དགུ་སོགས་ཀྱིས། ཞེས་དང་། རང་འགྲེལ་ལས། དེ་ལྟར་ན་
དུས་དྲུག་པོ་དེ་དག་ཏུ་འཁོར་ལོའི་དབྱེན་མི་འབྱུང་ངོ་། །ཞེས་གསུངས་པའི་ཕྱིར། ཁ་
ཅིག །ལས་ཀྱི་དབྱེན་ལས་དགེ་འདུན་དབྱེན་གྱི་ལྷག་མ་འབྱུང་ཟེར་བ་ཤེས་བྱེད་ཡོད་ན་
འཐད་ཀྱང་མ་མཐོང་བས་བསྒྲུབ་བྱ་ཁོ་ནར་ཟད་དོ། །

དེ་རྗེས་ཕྱོགས་ཀྱི་ལྷག་མ་བཤད་པ།
༈ བཅུ་གཅིག་པ་དེ་རྗེས་ཕྱོགས་ཀྱི་ལྷག་མ་ནི། རྩ་བར། དེའི་གྲོགས་ཉིད་རྗེས་སུ་
སྒྲུབ་པར་བྱེད་པས་སོ། །ཞེས་བྱུང་། གླེང་གཞི་ནི་ཡུལ་རྒྱལ་པོའི་ཁབ་ཏུ། གང་ཟག་ཀོ་
ཀ་ལི་ཀ་སོགས་ལྷས་སྦྱིན་གྱི་འཁོར་དགེ་སློང་བཞིས། ཉོན་མོངས་བསྙེན་བཀུར་འདོད་
པས་ཀུན་ནས་སླངས། ཉེས་པ་ལྷས་སྦྱིན་གྱིས་དགེ་འདུན་དབྱེན་བྱེད་པའི་གྲོགས་བྱས་
པ་ལ་བརྟེན་ནས། བཅོམ་ལྡན་འདས་ཀྱིས་དགེ་འདུན་བསྡུ་བ་མཛད་དེ། ལྷས་སྦྱིན་ལ་
དབྱེན་གྱི་ལྷག་མ་བཅས་པའི་རྗེས་དེ་ཉིད་དུ་དགེ་འདུན་ཚོགས་ཐེབས་གཅིག་ལ་དེ་རྗེས་
ཕྱོགས་ཀྱི་ལྷག་མ་དང་དེ་སྤོང་བའི་བསླབ་པ་བཅས་སོ། །དགེ་སློང་གིས་དགེ་འདུན་གྱི་
དབྱེན་བྱེད་(༡༨༨བ)པའི་གྲོགས་ལ་ཞུགས་པ་དགེ་འདུན་གྱིས་བཟློག་པ་ལྔས་བཟློག་
ཀྱང་མི་གཏོང་བའི་ལྟུང་བ་དངོས་གཞི་དེ། དེ་རྗེས་ཕྱོགས་ཀྱི་དགེ་འདུན་ལྷག་མའི་མཚན་
ཉིད་ཡིན་ཏེ། འདི་ཡང་ཡན་ལག་ལྔས་དངོས་གཞིའི་ལྟུང་བར་འགྱུར་ལ། མ་ཚང་ན་དེའི་
ན་སྨད་ཡིན་པའི་ཕྱིར། བམ་ལྔ་ལས། འདི་ལ་ཡན་ལག་ལྔས་དངོས་གཞིའི་ལྟུང་བར་
འགྱུར་ཏེ། སྟོན་པ་བཞུགས་པ་དང་། དགེ་འདུན་ལོངས་པ་དང་། དགེ་འདུན་དབྱེན་བྱེད་
པའི་རྗེས་སུ་ཕྱོགས་པ་དང་། ཆོས་དང་མཐུན་པས་བཟློག་པ་དང་། ལས་བརྗོད་པ་
གསུམ་པའི་མཐར་ནི་མི་གཏོང་བའོ། །ཞེས་གསུངས་པའི་ཕྱིར། ཡན་ལག་རྩི་བ་བསླབ་
བྱ་ལྟར་རོ། ། 

ཁྱིམ་སུན་འབྱིན་པའི་ལྷག་མ་བཤད་པ། མས་ལ་མི་གྱོན་པ་དང་།
༈ བཅུ་གཉིས་པ་ཁྱིམ་སུན་འབྱིན་པའི་ལྷག་མ་ནི། རྩ་བར། རང་བསྐྲོད་པར་བྱེད་
པའི་དགེ་འདུན་ལ་ལོག་པའི་བསམ་པས་དེ་དེ་ལ་དེ་ལྟར་ཞུགས་སོ་ཞེས་རྫུན་དུ་སྨྲ་བ་
ཉིད་དོ། །ཞེས་བྱུང་། གླེང་གཞི་ལ་ཡུལ་ནི་མཉན་ཡོད། གང་ཟག་ནི་འགྲོ་མགྱོགས་དང་
ནབས་སོ་གཉིས། །ཉོན་མོངས་ནི་རང་སྐྲོད་པའི་དགེ་འདུན་ལ་ལོག་པའི་བསམས་པས་
འགྲོ་བ་བཞིའི་རྫུན་སྨྲ་བ། ཉེས་པ་ལུས་ཀྱི་གར་སོགས་དང་ངག་གི་གླུ་འཕྱར་གཡེང་སྣ་
ཚོགས་ཀྱིས་ཁྱིམ་པ་རྣམས་མ་དད་པར་བྱས་པ་ལ་བརྟེན་ནས། ཁྱིམ་སུན་འབྱིན་པའི་
ལྷག་མ་དང་དེ་སྤོང་བ་བཅས། བཅས་ལྡན་དགེ་སློང་གིས་རང་གི་ཚུལ་ཁྲིམས་དང་
འགལ་བའི་ཁྱིམ་པ་སུན་འབྱིན་ལ་ཞུགས་པ་དགེ་འདུན་གྱིས་བསྐྲད་པ་ན་དགེ་འདུན་ལ་
འགྲོ་བ་བཞིས་སྐུར་པ་བཏབ་པ་རྐྱེན་ལྔས་བཟློག་ཀྱང་མི་གཏོང་བའི་མཐར་བྱུང་བའི་
དངོས་གཞིའི་ལྟུང་བ་དེ་ཁྱིམ་སུན་འབྱིན་པའི་ལྷག་མའི་མཚན་ཉིད་ཡིན་ཏེ། འདིའི་ཡན་
ལག་གི་གཙོ་བོ་ཁྱིམ་སུན་འབྱིན་པ་དང་། བསྐྲད་པའི་ལས་ཡིན་ཀྱང་ཡན་ལག་དྲུག་
གིས་དངོས་གཞི་དང་མ་ཚང་ན་དེའི་ན་སྨད་ཡིན་པའི་ཕྱིར། བམ་ལྔ་ལས། འདི་ལ་ཡན་
ལག་དྲུག་གིས་དངོས་གཞིའི་ལྟུང་བར་འགྱུར་ཏེ། ཁྱིམ་སུན་འབྱིན་པ་དང་། གླེང་བ་
དང་། བསྐྲད་པ་དང་། རང་བསྐྲོད་པའི་དགེ་འདུན་ལ་ལོག་པའི་བསམ་པས་དེ་དེ་ལ་
ཞུགས་སོ་ཞེས་རྫུན་སྨྲ་བ་ཉིད་དོ། །ཆོས་(༡༨༩ན)དང་མཐུན་པས་བཟློག་པ་དང༌། ལས་
བརྗོད་པ་གསུམ་པའི་མཐར་མི་གཏོང་བའོ། །ཞེས་གསུངས་པའི་ཕྱིར།

བཀའ་བློ་མི་བདེ་བའི་ལྷག་མ་བཤད་པ། 
༈ བཅུ་གསུམ་པ་བཀའ་བློ་མི་བདེ་བའི་ལྷག་མ་ནི། རྩ་བར། དགེ་སློང་གིས་ལྷག་
མའི་ཚུལ་ཁྲིམས་ཀྱིས་གླེང་བ་ཉིད་ནི་བདག་ཉིད་ཀྱི་དེ་ལ་དགེ་སློང་དག་གིས་བརྗོད་
པར་མི་བྱ་བ་ཉིད་དུ་བྱེད་པའོ། །ཞེས་བྱུང་། གླེང་གཞི་ལ་ཡུལ་ཀོ་ཤམ་བྷིར། གང་ཟག་
འདུན་པ། ཉོན་མོངས་པ་གླེང་བར་མི་འདོད་པ། ཉེས་པ་དགེ་སློང་སུས་ཀྱང་ལྟུང་བ་གླེང་
བར་བཀའ་བློ་མི་བདེ་བའི་ཚིག་སྨྲས་པ་ལ། བསླབ་པ་འདི་བཅས་སོ། །བཅས་ལྡན་དགེ་
སློང་གིས་རང་ལས་གཞན་པའི་དགེ་སློང་ཕ་རོལ་པོས་བསླབ་གཞི་གླེང་བ་ནི་མི་འདོད་
པའི་ཚིག་སྨྲས་པ་དགེ་འདུན་གྱིས་བཟློག་པ་ལྔས་བཟློག་ཀྱང་མཐར་མ་བཏང་བའི་ལྟུང་
བ་དངོས་གཞི་དེ། བཀའ་བློ་མི་བདེ་བའི་ལྷག་མའི་མཚན་ཉིད། ཡན་ལག་གི་གཙོ་བོ་
བཀའ་བློ་མི་བདེ་བའི་དང་གླེང་བ་སོགས་ཡིན་ཀྱང་ཡན་ལག་དྲུག་གི་དངོས་གཞི་དང་མ་
ཚང་ན་དེའི་ན་སྨད་ཡིན་པའི་ཕྱིར། བམ་ལྔ་ལས། འདི་ལ་ཡན་ལག་དྲུག་གིས་དངོས་གཞིའི་
ལྟུང་བར་འགྱུར་ཏེ། བཀའ་བློ་མི་བདེ་བ་དང་། གླེང་བ་དང་། དྲན་པར་བྱས་པ་དང་།
བདག་ཉིད་བརྗོད་པར་བྱ་བ་མ་ཡིན་པ་ཉིད་དུ་བྱེད་པ་དང་། ཆོས་དང་མཐུན་པས་བཟློག་
པ་དང་། ལས་བརྗོད་པ་གསུམ་པའི་མཐར་མི་གཏོང་བའོ། །ཞེས་གསུངས་པའི་ཕྱིར། །
༈ མ་ངེས་པའི་སྡེ་ནི། ལྷག་མའི་རྗེས་སུ། སོ་སོར་ཐར་པ་ལས། དབེན་པ་སྐབས་
ཡོད་འདུག་པའོ། །ཞེས་གསུངས། དང་པོའི་གླེང་གཞི་ཡུལ་ནི་མཉན་ཡོད་དུ། །གང་
ཟག་འཆར་ཀས་ཉོན་མོངས་ཆགས་པས་དབེན་པ་སྐྱབས་ཡོད་དུ། ཉེས་པ་སྦེད་མར་
པུས་མོ་གཏད་དེ་ཆོས་བསྟན་པས་མ་ངེས་པ་དང་པོའི་བསླབ་བྱ་འདི་བཅས་སོ། །གཉིས་

པ་གླེང་གཞི་ཡུལ་རྒྱལ་པོའི་ཁབ་ཏུ། གང་ཟག་དགེ་སློང་ཤི་རི་ཀས་ཉོན་མོངས་པ་ཤེས་
བཞིན་མ་ཡིན་པས་ཀུན་ནས་བསླངས་ཏེ། ཆུང་མ་གསོ་སྦྱོང་འཕགས་ལ་དབེན་པ་སྐྱབས་
ཡོད་དུ་ཆོས་བསྟན་(༡༨༩བ)པས་མ་ངེས་པ་གཉིས་པ་བཅས་སོ། །
མ་ངེས་པའི་སྡེ་ལ་གཉིས་ཡོད་དེ། ཕམ་ལྷག་ལྟུང་བྱེད་གསུམ་དུ་མ་ངེས་པ་དང་།
ལྷག་མ་ལྟུང་བྱེད་གཉིས་སུ་ངེས་པ་གཉིས་ཡོད་པའི་ཕྱིར། བཅས་ལྡན་དགེ་སློང་གིས་
ཆགས་སེམས་ཀྱིས་ཀུན་ནས་བླངས་ཏེ། དབེན་པ་སྐྱབས་ཡོད་དུ་བུད་མེད་དང་འདོམ་
གང་གི་ནང་དུ་གནས་པ་ལས་བྱུང་བའི་ལྟུང་བ་དེ། གསུམ་དུ་མ་ངེས་པའི་མཚན་ཉིད་
ཡིན་ཏེ། དེ་ལ་ཕམ་ལྷག་ལྟུང་བྱེད་གསུམ་འབྱུང་བར་མ་ངེས་ཀྱང་འབྱུང་དུ་ཉེ་བའི་རྒྱུ་
ཅན་ཡིན་པའི་ཕྱིར། བཅས་ལྡན་དགེ་སློང་གིས་ཆགས་སེམས་ཀྱི་ཀུན་ནས་བསླངས་ཏེ།
དབེན་པར་བུད་མེད་དང་འདོམ་གང་གི་བར་ཆོད་པའི་ཕྱི་རོལ་དུ་ལྷན་ཅིག་གནས་པའི་
ལྟུང་བ་དེ་གཉིས་སུ་མ་ངེས་པའི་ལྟུང་བའི་མཚན་ཉིད་ཡིན་ཏེ། དེ་ལྟར་གནས་པ་ལྷག་མ་
དང་ལྟུང་བྱེད་གཉིས་འབྱུང་བར་མ་ངེས་ཀྱང་འབྱུང་ཉེ་བས་དེ་ལྟར་བརྗོད་པའི་ཕྱིར།
སྨྲས་པ། ཐུབ་བསྟན་པད་མོའི་མཚོ་དེ་རྒྱས་གྱུར་པ། །སྐལ་ལྡན་གཉིས་སྐྱེས་ངུར་
སྨྲིག་འཆང་བའི་ཡིད། །འཕྲོགས་པར་བྱེད་ཀྱང་ངན་གོམས་བྱ་རོག་རྣམས། །དྲི་ངན་མི་
གཙང་སྦགས་པའི་ཁོང་ནས་སྤྱོད། །སྐྱེ་དགུའི་རེ་སྐོང་བསླབ་གསུམ་ནོར་བུ་དེ། །འདུལ་
བ་འབུམ་སྡེའི་མཚོ་ཆེན་ལ་རོལ་བའི། །གསུམ་ལྡན་ཀླུ་དབང་གཙུག་ཏུ་གཅེས་འཛིན་
པས། །དོན་གཉིས་ལྷུན་གྱིས་གྲུབ་པའི་གདེང་ཀས་བསྒྲེངས། ཅེས་པའང་བར་སྐབས་

པའི་ཕྱིར། །ཁྱབ་སྟེ་འདི སྤང་ལྟུང་སུམ་ཅུ་སྤྱིར་བཤད་པ།
༈ གསུམ་པ་ལྟུང་བྱེད་ཀྱི་སྡེ་ལ་དངོས་པོ་སྤངས་པ་དང་འབྲེལ་བའི་སྤང་ལྟུང་དང་།
བཤགས་པ་ཙམ་དང་འབྲེལ་བའི་ལྟུང་བྱེད་འབའ་ཞིག་པ་གཉིས། དང་པོ་ལ་བཅུ་ཚན་
གསུམ་ལས། བཅུ་ཚན་དང་པོ་ནི། སོ་ཐར་གྱི་སྡོམ་ལས། འཆང་བ་འབྲལ་བ་འཇོག་པ་
དང་། །འཁྲུར་འཇུག་པ་དང་ལེན་པ་དང༌། །སློང་དང་སྟོད་གཡོགས་སྨད་གཡོགས་
བཅས། །རིན་ཐང་སོ་སོར་བསྐུར་བའོ། །ཞེས་གསུངས་པ་ལྟར་བཅུ་ཡོད་དེ། འཆང་བའི་
དེ། འབྲལ་བའི་དེ། འཇོག་པའི་དེ། འཁྲུར་འཇུག་གི་དེ། ལེན་པའི་དེ། སློང་བའི་དེ།
སློང་རིགས་ཀྱི་དེ། དཔགས་པ་སློང་བའི་དེ་(༡༩་ན)སོ་སོ་ནས་དཔགས་པ་སློང་བའི་དེ།
རིན་སྐུར་བའི་དེ་དང་བཅུ་ཡོད་པའི་ཕྱིར།
དེ་ལ་ཐུན་མོང་གི་ཡན་ལག་དང་། སོ་སོའི་རྣམ་གཞག་གཉིས། དང་པོ་ཡོད་དེ།
འདིར་བཀོད་པ་ལྟར་སོ་ཐར་དང་རྣམ་འབྱེད་ལས་མི་འབྱུང་ཡང་ཞུ་བ་ལས་གསུངས་
པའི་དོན། རྩ་བར། སྤངས་པ་ལ་ནི། ཞེས་སོགས་མདོ་ལྔ་འབྱུང་ལ། ལྷག་མ་རྣམ་འབྱེད་
དང་ཕྲན་ཚེགས་ཀྱི་རུང་མཐུན་སྦྱར་བ་དང་ཡང་ཡང་བཤད་པ་འགའ་ཞིག་ཕྱོགས་
གཅིག་ཏུ་བསྡུས་པས་ཚེགས་ཆུང་བའི་དགོས་པ་སོགས་ཡོད་པའི་ཕྱིར། རིན་ཆེན་ཕྲེང་
བ་ལས། འདི་དག་ལུང་དུ་ལྟུང་བ་རྣམས་ལ་སོ་སོར་དངོས་སུ་གསུངས་པ་རྣམས་འདིར་
བསྡུས་ཏེ་བསྟན་པས་ཚིག་ཚོགས་ཆུང་བ་དང་། ཞེས་སོ། ། མ །

དུས་འབྲེལ་གྱི་ལྟུང་བ་བཤད་པ། 
གཉིས་པ་ལ་དུས་དང་འབྲེལ་བའི་ཐུན་མོང་བ་དང་། བདག་པོ་དང་། ཤན་དང་།
ཕྱིར་བཅོས་དང་། སྤངས་པ་དང་པོ་གསུམ་དང་འབྲེལ་བའི་ཐུན་མོང་བ་དང་ལྔ། དང་པོ་
སྟོན་པར། ·རྩ་བར། ཉིན་མཚན་གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་པ་ཉིད་
དོ། །གནས་པ་ལ་ནི་སྦྱོར་བའི་སྣོད་ཉིད་དོ། །དེའི་དང་པོ་ནི་སྐྱ་རེངས་དང་པོ་དེའོ། །
ལས་ལ་ནི་འདས་ན་ཉི་མ་ཤར་བའིའོ། །ཞེས་བྱུང་། 
སྤྱིར་དུས་འབྲེལ་གྱི་ལྟུང་བ་ལ་བཅུ་དགུ་ཡོད་དེ། འཆང་གཉིས། འཇོག་གཉིས།
འཕྱིས་གཉིས། འབྲལ་གཉིས། གནས་ངན་ལེན་འཆབ་པའི་ལྟུང་བ་དང། ནུབ་ལྷག་
ཉལ་གྱི་དང༌། བུད་མེད་དང་ལྷན་ཅིག་ཉལ་བའི་དང་། དམག་ནང་དུ་ཉལ་བའི་དང་སྣང་
བཅས་སུ་ཉལ་བའི་དང༌། སྤང་བ་རྗེས་ཕྱོགས་ཀྱི་དང་། སྙིལ་བ་དང་ལྷན་ཅིག་ཉལ་བའི་
ལྟུང་བ་སྟེ་ཊིཀྐའི་དངོས་བསྟན་བཅོ་ལྔ་དང༌། ཤུགས་བསྟན་ལ་བསྔོས་པ་གཉིས་དང་།
འཆབ་ཕམ། རེག་ལྟུང་སྟེ་བཞི་དང་བཅུ་དགུ་ཡོད་པའི་ཕྱིར། དེ་དག་ལས་ཟླ་འཇོག་གི་
དེ། རས་ཆེན་བཞག་འཕྱིས་ཀྱི་ལྟུང་བ། ཞག་བཅུ་འཆང་བའི་དེ། སྨན་ཞག་བདུན་པའི་
དེ། དགོན་པ་བའི་འབྲལ་སྤང་། ནུབ་ལྷག་ཉལ་གྱི་ལྟུང་བ་རྣམས་ལ་མཚན་མཐའི་སྐད་
ཅིག་མ་ཡན་ལག་ཏུ་དགོས་ཏེ། དེ་དག་རིམ་བཞིན་དུ་མཚན་མོ་སུམ་(༡༩་བ)ཅུའི་མཐའི་
སྐད་ཅིག་མ་དང་། བཅོ་ལྔའི་དེ་དང༌། བཅུའི་དེ་དང༌། བདུན་གྱི་དེ་དང་། དྲུག་གི་དེ།
གསུམ་གྱི་མཐའི་དེ་རྣམས་ཡན་ལག་ཏུ་དགོས། དུས་འབྲེལ་གྱི་ལྟུང་བ་གཞན་རྣམས་
སྐྱེད་པ་ལ་ཉིན་ཞག་རེ་རེ་ཡན་ལག་ཏུ་ཡོད་པས་ཆོག་པའི་ཕྱིར། དང་པོ་གྲུབ་སྟེ། རྩ་

བར། ཉིན་མཚན་གྱི་དང་པོ་མ་ཡིན་པ་ལ་ཐ་མ་མ་ཡིན་པ་མེད་པ་ཉིད་དོ། །ཞེས་གསུངས་
ཁྱབ་སྟེ་འདི་ལྟུང་བ་དྲུག་པོ་དེ་རྣམས་བསྐྱེད་པའི་དུས་ལ་མཚན་མཐའི་སྐད་པའི་ཕྱིར།
ཅིག་ཡན་ལག་ཏུ་དགོས་པར་སྟོན་བྱེད་ཡིན་པ་གང་ཞིག །ཉིན་མཚན་གྱི་དང་པོ་མ་ཡིན་
པ་ནི་མཐའི་སྐད་ཅིག་མ་ལ་བྱེད་པའི་ཕྱིར། དང་པོ་གྲུབ་སྟེ། ལུང་ལས། དགེ་སློང་གིས་
ཚེས་ལ་ཆོས་གོས་རྙེད་དམ། ཞེས་དང་། ལུང་ལས། བཅུ་གཅིག་གི་ཉིན་པར་སྐྱ་རེངས་
ཤར་ན་སྤང་བའོ་ལྟུང་བྱེད་དོ། །ཞེས་དང་། ཊིཀྐ་ལས། སྐད་ཅིག་མ་གཞན་ནི་འདིར་
སྤང་བའི་ཡན་ལག་མ་ཡིན་གྱི། མཐའི་སྐད་ཅིག་མ་གཅིག་པོ་དེ་ཉིད་ཉིན་མཚན་དང་པོ་
གཅིག་ཏུ་བརྩི་སྟེ། དེ་ཚུན་ཆད་ནས་ཉིན་ཞག་བརྩི་ཞིང་ཞག་བཅུ་འམ་ཟླ་བ་གཅིག་གམ་
ཞག་དྲུག་གམ་ཞག་བདུན་འདས་ན་སྤང་བར་འགྱུར་བར་ཅི་རིགས་པར་སྦྱར་བར་རིག་
པར་བྱའོ། །ཞེས་གསུངས་པའི་ཕྱིར། 
འདིས་ནི་ཞག་གི་ཐོག་མའི་དུས་བསྟན་ཀྱང་མཐའི་ཡང་འཇུག་གི་སྐད་ཅིག་མ་ལ་
ལྟོས་པར་བཤད་པའི་ཕྱིར། བམ་ལྔ་ལས། ཉིན་མཚན་གྱི་དང་པོ་མ་ཡིན་པ་ཞེས་བྱ་བ་
ནི་ཉིན་མཚན་གྱི་ཐ་མ་སྟེ་ཞག་ཕྱི་མའི་སྐྱ་རེངས་ཤར་ཀའི་མཐའི་སྐད་ཅིག་མའོ། །ཞེས་
གསུངས་པ་དང་། རིན་ཆེན་ཕྲེང་བ་ལས། དེས་ན་སྐད་ཅིག་མ་གཅིག་པོ་དེ་ཞག་ཏུ་བརྩི་
བས། གོས་འཆང་སྤང་ལྟ་བུ་ལ། ནས། ལོ་མཇུག་ལ་སྐྱེས་པའི་བུ་ཆུང་གིས་ཟླ་བ་གཅིག་
ལས་མ་ལོན་ཀྱང་ལོ་གཅིག་ལོན་པར་བརྩི་བ་བཞིན། ཞེས་གསུངས་པའི་ཕྱིར། གོང་གི་
རྟགས་གཉིས་པ་གྲུབ་སྟེ། ཊིཀྐ་ལས། ཉིན་མཚན་གྱི་དང་པོ་མ་ཡིན་པ་སྟེ། མཐའི་སྐད་
ཅིག་མའོ། །ཞེས་དང་། བམ་ལྔ་ལས་ཀྱང་། ཉིན་མཚན་གྱི་དང་པོ་མ་ཡིན་པ་ཞེས་བྱ་བ་
ཉིན་མཚན་གྱི་ཐ་མ་སྟེ་ཞེས་དང་། རིན་ཆེན་ཕྲེང་བ་ལས་ཀྱང་། དེ་མིན་པ་མཚན་མོ་
མཐའི་སྐད་ཅིག་(༡༩༡ན)མ་སྟེ། དཔེར་ན་རིག་པའི་མི་མཐུན་ཕྱོགས་ལ་མ་རིག་པར་

བརྗོད་པ་བཞིན། ཞེས་གསུངས་པའི་ཕྱིར། རྩ་རྟགས་གཉིས་པ་དུས་འབྲེལ་གཞན་བདུན་
ལ་མཐའི་སྐད་ཅིག་མའི་སྔོན་གྱི་དུས་སུ་ཡང་མཚན་མོའི་ཆ་གསུམ་གང་རུང་ལ་སྦྱོར་
བའི་ཉེས་པ་སྐྱེད་པའི་ཕྱིར། རྩ་བར། གནས་པ་ལ་ནི་སྦྱོར་བའི་སྣོད་ཉིད་དོ། །ཞེས་དང་།
ཊིཀྐ་ལས། དམག་གི་ནང་ན་གནས་པ་མ་གཏོགས་པའི་གནས་པའི་བསླབ་པའི་གཞི་
གཞན་དག་ལ་ནི། མཚན་མོར་གཏོགས་པའི་དུས་ཁོ་ནར་སྦྱོར་བའི་སྣོད་ཉིད་ཡིན་གྱི་
ཉིན་པར་གནས་པ་ནི་མ་ཡིན་ནོ། །ཞེས་གསུངས་པའི་ཕྱིར་དང་། རིན་ཆེན་ཕྲེང་བ་ལས།
ཉལ་བ་ལྔ། དམག་ནང་ན་གནས་པ། གནས་ངན་ལེན་འཆབ་པ་སྟེ། གནས་པ་དང་
འབྲེལ་བའི་བསླབ་པའི་གཞི་བདུན་པོ་ལ་ནི་དུས་ལྷག་མ་ཡན་ལག་ཏུ་མི་བརྩི་བ་མིན་ཏེ་
ཞེས་གསུངས་པའི་ཕྱིར། དམག་ནང་ན་གནས་པ་ཙམ་གྱིས་ཀྱང་ལྟུང་བྱེད་སྐྱེད་པའི་ཕྱིར།
ཊིཀྐ་ལས། དམག་གི་ནང་ན་གནས་པ་ལ་ནི་ཉིན་པར་གནས་ན་ཡང་སྦྱོར་བའི་སྣོད་ཉིད་
ཀྱི་རྒྱུའི་དངོས་པོར་འགྱུར་ཏེ། དེར་གནས་པ་ཙམ་ཉིད་ན་ཉེས་པར་འགྱུར་བ་ཡིན་པའི་
ཕྱིར་རོ། །ཞེས་གསུངས་པའི་ཕྱིར། 
འཆང་འཇོག་འབྲལ་སོགས་ཀྱི་ཉིན་མཚན་གྱི་དང་པོ་ཡོད་དེ། སྐྱ་རེངས་ལ། དང་
པོ། བར་པ། ཐ་མ། གསུམ་ཡོད་པའི་དང་པོ་ཤར་བ་ནས་འཛིན་པའི་ཕྱིར། དང་པོ་ཤར་
བའི་ཚད་གཉིས་ཡོད་དེ། ནམ་གྱི་ཆ་བགོས་པའི་སྒོ་ནས་དེ་ཤར་བའི་ཚད་དང་། མཚན་
མའི་སྒོ་ནས་དེ་ཤར་བའི་ཚད་གཉིས་ཡོད་པའི་ཕྱིར། ནམ་གྱི་ཆའི་སྒོ་ནས་དེའི་ཤར་ཚད་
ཡོད་དེ། ནམ་ལ་སྲོད་དང་གུང་དང་ཐོ་རངས་གསུམ་དུ་ཕྱེ་ཞིང་དེ་རེ་རེ་ལ་ཆ་གསུམ་
གསུམ་ཕྱེ་བའི། ཐོ་རང་གི་ཆ་གསུམ་གྱི་དང་པོའི་ཕྱེད་ནས་སྐྱ་རེངས་དང་པོ་འཆར་བའི་
ཕྱིར། མའི་རྣམ་འབྱེད་ལས། མཚན་མོའི་ཐུན་ཐ་མའི་དང་པོའི་ཕྱེད་པ་ན་རྔ་རྡུང་དུ་ཉེ་བ་
ན་སྐྱ་རེངས་ཤར་བའོ། །ཞེས་གསུངས་པའི་ཕྱིར།

གཉིས་པ་ཡོད་དེ། ཐོ་རངས་གླིང་འདིའི་ཤར་ཕྱོགས་ཀྱི་ནམ་མཁའ་སྔོ་སྐྱར་གྱུར་
པའི་དུས་སྐྱ་རེངས་དང་པོ་ཤར་བའི་ཕྱིར། དེར་ཐལ།(༡༩༡བ) ཤར་ཕྱོགས་ཀྱི་ནམ་མཁའ་
སྔོ་སྐྱར་སྣང་བ་སྐྱ་རེངས་དང་པོ་སྔོ་རེངས་དང་། ཤར་ཕྱོགས་ཀྱི་ནམ་མཁའ་སྐྱ་ལ་ཅུང་ཟད་
དམར་བ་ནི་སྐྱ་རེངས་གཉིས་པ་སེར་རེངས་དང་། སྐྱ་རེངས་ཐ་མ་ཤར་བ་དང་རྒྱུ་སྐར་འོད་
མེད་ཅིང་ཟི་འམ་དམར་རེངས་ཞེས་བཤད་པའི་ཕྱིར། འོད་ལྡན་དུ་དྲངས་པ་ལས། སྐྱ་
རེངས་དང་པོ་ཤར་ནས་ནི། །ཤར་ཕྱོགས་སུ་ནི་སྔོར་སྣང་ཞིང་། །སྐར་མའི་གདོང་གི་འོད་
ཉམས་ལ། །ནམ་མཁའ་སྔོ་སྐྱར་གྱུར་བ་ཡིན། །ནས། །སྐྱ་རེངས་ཐ་མའོ་ཟེར་བཤད། འོ་
ཟི་ཉི་མ་ཤར་བར་དུའོ། །ཞེས་དང་། སྐྱ་རེངས་དང་པོ་ཤར་བ་ན་ནམ་མཁའ་དཀར་པོར་
སྣང་ངོ་། །གཉིས་པ་ཤར་བ་ན་སེར་པོར་སྣང་ངོ་། །གསུམ་པ་ཤར་བ་ན་དམར་པོར་སྣང་
ངོ་། །ཞེས་དང་། དེ་བཞིན་དུ་ཤེས་རབ་བྱེད་པ་ལས་ཀྱང་། སྐྱ་རེངས་གསུམ་གྱི་སྔོ་རེངས་
ནི། ཉི་མའི་འོད་འཛམ་བུའི་གློར་བབས་པ་ན་དེའི་ལོ་མའི་འོད་ཀྱིས་ནམ་མཁའི་མདོག་
སྔོ་བར་གྱུར་ཅིང་། སེར་རེང་ནི་ཉི་མའི་འོད་འཛམ་བུ་ལ་ཕོག་པ་ན་འཛམ་བུའི་འོད་ཀྱིས་
ནམ་མཁའ་མདོག་སེར་པོར་འགྱུར་བ་དང་། དམར་རེངས་ནི་ཉི་མ་དམར་ཁར་བྱུང་བ་
ནམ་མཁའི་མདོག་དམར་པོར་འབྱུང་བ་ཡིན། ཞེས་གསུངས་པའི་ཕྱིར། 
དེ་ལ་ཁ་ཅིག །ཤེས་རབ་བྱེད་པའི་དེ་མི་འཐད་པར་ཐལ། ཉི་མའི་འོད་འཛམ་བུའི་
གློར་བབས་པས་མཐའ་སྔོ་སྐྱ་འབྱུང་བ་འབྲེལ་མེད་ཡིན་པའི་ཕྱིར། དེར་ཐལ། འཛམ་
བུའི་ཤིང་འཛམ་བུའི་གླིང་འདིའི་དབུས་ན་གནས་པའི་ཕྱིར་ཞེས་ཤིང་རྟ་ཆེན་པོ་དག་
ལའང་དགག་པ་མི་ཤེས་བཞིན་དུ་བྱེད་དོ། །དེ་འབྲེལ་མེད་པ་དང་། འཛམ་བུ་ཤྲི་ཀྵ་
འཛམ་གླིང་གི་དབུས་ཁོ་ནར་ཡོད་པ་གཉིས་ཤིན་ཏུ་མི་འཐད་པར་ཐལ། འཛམ་བུ་གླིང་
གི་བྱང་ངོས་རྒྱ་མཚོའི་འགྲམ་ན་ཤིང་ལྗོན་པ་འཛམ་བུ་ཞེས་བྱ་བ་བོང་ཚོད་ཡང་ཆེན་པོ་

ཡོད་པས། དེའི་མིང་གི་གླིང་འདི་ལ་འཛམ་གླིང་དུ་བཤད་པའི་ཕྱིར་ཏེ། རྣམ་འབྱེད་ཀྱི་
འགྲེལ་བར་སློབ་དཔོན་དུལ་བ་ལྷས། འཛམ་བུ་གླིང་གི་བྱང་གི་ངོས་རྒྱ་མཚོའི་འགྲམ་ན་
ཤིང་ལྗོན་པ་འཛམ་བུ་ཞེས་བྱ་བ་བོང་ཚོད་ཆེན་པོ་ཡོད་པ་དེའི་མིང་གི་གླིང་འདི་འཛམ་བུ་
གླིང་དུ་ཞེས་བྱ་བར་ཤེས་པའི་ཤིང་དེའིའོ། །ཞེས་གསུངས་པའི་(༡༩༢ན)ཕྱིར་དང་། ཡོན་
ཏན་འོད་ཀྱིས་ཀྱང་འདིའི་བཞེད་པ་དྲངས་ཤིང་། དུས་འཁོར་ནས་བྱང་ནས་བྱང་དུ་བོད་
ལི་རྒྱ་ནག་སོགས་བཤད་པས་ཀྱང་ཤེས་དགོས་ལ་ཕྱོགས་གཅིག་ན་ཤིང་དེ་ཡོད་པས་
གཞན་ན་མེད་པར་འདོད་པ་ཡང་ཤིན་ཏུ་དཀའ། 
ཡང་ཁ་ཅིག །མཚན་མོའི་སུམ་ཆ་ལུས་པ་ན་སྐྱ་རེངས་དང་པོ་འཆར་ཟེར། གཞན་
དག་ལྔ་ཆ་ལུས་པ་ན་སྐྱ་རེངས་དང་པོ་འཆར་ཟེར་རོ། །རིགས་པ་མ་ཡིན་ཏེ་ཞེས་དགག་པ་
ཉིན་མཚན་མཉམ་པ་མེད་པར་ཐལ་བ་འཕེན་པ་ཤིན་ཏུ་ཐ་ཆད་ཡིན་པར་ཐལ། དེ་དང་
དུས་མཉམ་དུ་སྡེ་པ་ཁ་ཅིག་འདོད་པ་ཤཱཀྱ་འོད་ཀྱིས་ཀྱང་བཀག་ལ་དེ་འདྲའི་ཁྱད་པར་
མ་ཕྱེ་བར་འགོག་མི་རུང་བའི་ཕྱིར། དེར་ཐལ། མཚན་མོའི་སུམ་ཆ་ལུས་པ་དང་དུས་
མཉམ་དུ་སྐྱ་རེངས་དང་པོ་མི་འཆར་ཡང་སུམ་ཆའི་ནང་དུ་འཆར་བའི་ཕྱིར་ཏེ། གསོ་སྦྱོང་
བཞག་པའི་གཞི་ལས། བཙུན་པ་མཚན་མོའི་ཐུན་ཐ་མ་ལ་རྔ་རྡུང་དུ་ཉེ་བའི་མཚན་མོ་སྐྱ་
རེངས་འཆར་བའི་དུས་ཀྱི་ཚོད་ལ་བབས་པས་ད་ནི་རིང་པོར་མི་ཐོགས་པར་སྐྱ་རེངས་
འཆར་ལགས་ན། ཞེས་གསུངས་པའི་ཕྱིར། ཁྱབ་སྟེ། དེའི་དོན་མཚན་མོའི་ཐུན་ཐ་མ་དེ་
མཚན་མོའི་ཆ་གསུམ་པ་ཡིན་པའི་ཕྱིར། འོད་ལྡན་ལས། ཐུན་ཐ་མ་ན་ནམ་གྱི་ཆ་གསུམ་
པ་ཡིན་ནོ། །བབ་སྟེ་ནི་ཐུག་སྟེའོ། །ཆ་ཐ་མ་དེ་ལ་སྐྱ་རེངས་འཆར་བའི་དུས་ཡིན་པར་
ཁོང་དུ་ཆུད་པར་བྱའོ། །ཞེས་གསུངས་པའི་ཕྱིར། 
ཡང་ཁ་ཅིག །སུམ་ཆ་ལུས་པ་སྤྱིར་བཏང་དང་། ལྔ་ཆ་ལུས་པ་བྱེ་བྲག་བཤད་མཚོའི་

ལུགས་དང་མཚན་མོ་རིང་དུས་ལ་སྦྱོར་བ་མི་འཐད་པར་ཐལ། དེ་སྡེ་པ་གཞན་གྱི་འདོད་
ཚུལ་དང༌། སྡེ་པ་བྱེ་བྲག་བཤད་མཚོའི་བཤད་ཚུལ་ཡིན་པའི་ཕྱིར། འོད་ལྡན་ལས། སྡེ་
པ་གཞན་དག་ན་རེ་ནི་ཐུན་ཚོད་བཞིའི་ཆའི་ལྷག་མ་དང་བཅས་པ་ནི་མཚན་མོའི་ཐུན་ཐ་
མ་ཡིན་ཞིང་ཐུན་ཚོད་ལ་རྔ་བརྡུང་བར་བྱའོ་ཞེས་འཆད་དོ། །ཞེས་པ་ནས། ལྔ་ཆ་ལུས་པ་
ན་སྐྱ་རེངས་འཆར་རོ་ཞེ་ན། ནས། མཚན་མོའི་ལྔ་ཆ་ལུས་པ་ན་སྐྱ་རེངས་དང་པོ་ཡིན་ནོ་
ཞེས་དེ་སྐད་ཀྱང་མི་འབྱུང་ངོ་། །ཞེས་གསུངས་པའི་ཕྱིར། དེས་ན་ཉིན་མཚན་རིང་ཐུང་
གང་ཡིན་ཀྱང་མཚན་མོའི་ཐུན་ཐ་མའི་(༡༩༢བ)ཆ་གསུམ་གྱི་དང་པོའི་ཕྱེད་ནས་འཆར་
བས་ལུངལས་ཀྱང་མི་འདྲ་བ་མ་བཤད་དོ་ཞེས་དཔྱོད་ལྡན་རྣམས་ཀྱིས་ཤེས་པར་
བྱའོ། །ལྷག་མའི་ཞིབ་ཆ་དུས་ཚིགས་སུ་བཤད་ཟིན་ཏོ། །
དེ་ཡང་སྒོ་གཏན་ལས་གཞན་འཆང་འཇོག་འབྲལ་གསུམ་དང་། དབྱར་དགག་
གསོ་སོགས་དང་། དུས་རུང་གི་ཐོག་མ་སོགས་ཀྱི་ཉིན་མཚན་གྱི་ཐོག་མ་སྐྱ་རེངས་དང་
པོ་ཤར་བ་ནས་འཛིན་ལ། སྒོ་གཏན་བསླབ་པ་ལ་སྐྱ་རེངས་ཐ་མ་དགོས་ཏེ། རང་ཉིད་
གླིང་ལ་གནས་པ་དེའི་དབང་དུ་དེ་ལྟར་དགོས་པའི་ཕྱིར། རྩ་བར། དེའི་དང་པོ་ནི་སྐྱ་
རེངས་དང་པོ་དེའོ། །ཞེས་དང་། སུམ་བརྒྱ་པ་ལས་ཀྱང་། རང་གླིང་སྐྱ་རེངས་དང་པོ་
ནས་བཟུང་ནས། ། ཉི་མ་ཕྱེད་པར་འདི་ནི་དུས་ཡིན་དེ། །ཞེས་དང༌། ཊིཀྐ་ལས་ཀྱང་།
མཚན་ཉིད་འདི་ནི་ཆོས་གོས་དང་བྲལ་བ་པ་ལ་སོགས་པ་དག་ལ་དགོས་ཏེ། ཉི་མ་བཅུ་
གཅིག་གི་སྐྱ་རེངས་ཤར་ནའོ། །ཞེས་གསུངས་པའི་ཕྱིར་རོ། །ཞེས་དང་། འོད་ལྡན་ལས།
དོན་འདི་ལ་ནི་སྐྱ་རེང་ཐ་མ་ཡིན་པར་དགོངས་སོ། །ཞེས་གསུངས་པས་དེའི་ཕྱིར་སྒོ་
གཏན་ལས་གཞན་དུ་ནི་སྐྱ་རེངས་དང་པོ་ཁོ་ནར་བཞེད་པ་ཡིན་པས་སྐྱ་རེངས་དང་པོ་སྨོས་
པ་ཡིན་ནོ། །ཞེས་གསུངས་པའི་ཕྱིར་དང་། ལུང་གཏམ་གྱི་གཞི་ལས། བཙུན་པ་རེ་ཤིག་

ཤར་གྱི་ལུས་འཕགས་གླིང་དུ་འཚལ་ན། དེ་དུས་གང་གིས་འཚལ་བར་བགྱི། དེ་རྣམས་
ཀྱི་དུས་གང་ཡིན་པས་སོ། །ཞེས་གསུངས་པའི་ཕྱིར། འདི་དུས་དང་དུས་མིན་དུ་རུང་
བའི་ཉིན་མཚན་བཅས་པ་ཙམ་ཡིན་གྱི་སྐྱ་རེངས་དང་པོའི་དུས་ཉིན་དུས་མཚན་ཉིད་པ་
མིན་ཏེ། རྣམ་འབྱེད་དང་ཤཱཀྱ་འོད་ཀྱིས་མཚན་མོའི་ཐུན་ཐ་མར་ཡང་ཡང་བཤད་པའི་
ཕྱིར་དང་། འོད་ལྡན་ལས་ཀྱང་། གནས་པའི་དུས་ཀྱིས་འདིར་དུས་དང་དུས་མིན་པར་
རྒྱུ་བ་དག་དང་བསོད་སྙོམས་ལ་འགྲོ་བ་ལ་སོགས་པའི་རྣམ་པར་བཞག་པ་ཡིན་གྱི།
ཞེས་གསུངས་པའི་ཕྱིར། དེས་ན་བརྗེད་པ་སོགས་ཀྱིས་དབྱར་དགག་གསོ་སྦྱོང་ཚེས་
བཅོ་ལྔའི་དང་པོར་མ་གྲུབ་ན་འཇིག་རྟེན་པ་དང་གནས་ཚོད་ལྟར་བཅུ་དྲུག་གི་ཉི་མ་ཤར་
བའི་སྔོན་ཙམ་ལའང་དེ་དག་རུང་སྟེ། རྩ་བར། ལས་ལ་ནི་འདས་ན་ཉི་མ་ཤར་
བའིའོ། །ཞེས་དང་། ཊིཀྐ་ལས། ཚེས་ཞེས་(༡༩༣ན)བྱ་བའི་སྐྱ་རེངས་ཤར་དུ་ཟིན་ཀྱང་
ཇི་སྲིད་དུ་ཉི་མ་ཤར་བར་མ་གྱུར་ན་དེའི་ཚེ་གསོ་སྦྱོང་ལ་སོགས་པའི་ལས་བྱའོ། །ཞེས་
གསུངས་པའི་ཕྱིར།
༈ གཉིས་པ་ནི། རྩ་བར། སྤང་བ་ལ་ནི་འདུ་ཤེས་ལས་གཙོ་ཆེར་རང་གི་ཉིད་དོ། །
དེ་ནི་བསྔོས་པ་ཉིད་ན་བྲལ་བ་ཉིད་དོ། །རབ་ཏུ་འབྱུང་བའི་དོན་དུ་ངེས་པར་བྱས་པ་ཡང་
དེ་ཉིད་དོ། །ཆོས་གོས་ལས་ཀྱང་རྣམ་པར་བརྟགས་ནའོ། །འདི་ལ་རྗེས་སུ་ཞུགས་པ་
ཉིད་ཀྱང་ཉམས་པ་ཡིན་ནོ། །རང་བཞིན་ལས་ཉམས་ན་ཡང་ངོ་། །ཞེས་བྱུང༌། འཆང་
འབྲལ་འཇོག་སོགས་ཀྱི་སྤང་ལྟུང་བསྐྱེད་པ་ལ་དངོས་པོ་དེ་རང་དབང་ཞིང་བདག་ཏུ་

འཛིན་པ་ཞིག་དགོས་ཏེ། གཞན་གྱི་རྫས་ལ་གཞན་གྱི་ཡིན་པར་འདུ་ཤེས་པ་དང་།
གཞན་གྱི་དེ་ལ་རང་གིར་འདུ་ཤེས་པ་དང་། རང་གི་དེ་ལ་གཞན་གྱིས་འདུ་ཤེས་གསུམ་
གང་ལའང་དངོས་གཞི་མི་བསྐྱེད་པའི་ཕྱིར། རྩ་བར། སྤང་པ་ལ་ནི་འདུ་ཤེས་ལས་གཙོ་
ཆེར་རང་གི་ཉིད་དོ། །ཞེས་གསུངས་པའི་ཕྱིར། ༑
བདག་འབྲེལ་གྱི་ལྟུང་བ་ཐུན་མོང་བ་བཅོ་བརྒྱད་ཡོད་དེ། འཆང་འཇོག་འཁྲུར་
འཇུག་ལྔ། འཐག་འཇུག་རས་ཆེན་བརྟད་མཐའ་གསུམ་སྟེ་བརྒྱད་དང་། བཅུ་ཚན་བར་
པ་དང་བཅོ་བརྒྱད་ཡོད་པའི་ཕྱིར་ཏེ། རིན་ཆེན་ཕྲེང་བ་ལས། བདག་པོ་དང་འབྲེལ་
བའི་ཐུན་མོང་བ་ནི། འཆང་འཇོག་འཇུག་འཕྱིས་བརྒྱད་དང་བཅུ་ཚན་བར་པ་སྟེ། ཞེས་
གསུངས་པའི་ཕྱིར། སྤང་ལྟུང་དེ་བཅོ་བརྒྱད་མི་འབྱུང་བའི་ཐབས་ཁྱད་པར་ཅན་གསུམ་
ཡོད་དེ། རང་གི་ཡིན་ཀྱང་ཞེ་ཐག་པ་ནས་གང་ཟག་གམ་དགེ་འདུན་གཞན་ལ་བསྔོས་ན་
དེ་མི་འབྱུང་། རབ་བྱུང་གཞན་གྱི་ཆེད་དུ་ཡིན་ན་བྱིན་རླབས་སམ་རྣམ་བརྟགས་མེད་
པར་དེ་བཟུང་ཡང་དེ་མི་འབྱུང་། ཆོས་གོས་དང་ཡོ་བྱད་ལ་རྣམ་བརྟགས་ཀྱི་ཆོ་ག་བྱས་
ནའང་སྤང་ལྟུང་མི་བསྐྱེད་པའི་ཕྱིར། དང་པོ་གྲུབ་སྟེ། དེ་ལ་རྣམ་བརྟགས་དང་བྱིན་
རླབས་གང་རུང་མ་བྱས་ཀྱང་དེ་མི་འབྱུང་བའི་ཕྱིར། རྩ་བར། དེ་ནི་བསྔོས་པ་ཉིད་ན།
ཞེས་སོ། །གཉིས་པ་གྲུབ་སྟེ། རྩ་བར། རབ་ཏུ་བྱུང་བའི་དོན་དུ་ཞེས་སོ། །གསུམ་པ་
གྲུབ་སྟེ། རྩ་བར། ཆོས་(༡༩༣བ)གོས་ལས་ཀྱང་རྣམ་པར་བརྟགས་ནའོ། །ཞེས་གསུངས་
པའི་ཕྱིར། 
རྣམ་བརྟགས་བྱེད་ཚུལ་ཡོད་དེ། བམ་ལྔ་ལས། རུང་བར་བྱ་བའི་ཆོ་ག་དང་སྔགས་
ནི་དགེ་སློང་གི་མདུན་དུ་འགྲེང་སྟེ། གཉིས་ཀས་གོས་ཀྱི་གྲྭ་ནས་བཟུང་ནས་འདི་སྐད་
ཅེས་བརྗོད་པར་བྱ་སྟེ། ཚེ་དང་ལྡན་པ་དགོངས་སུ་གསོལ། བདག་མིང་འདི་ཞེས་བགྱི་

བའི་གོས་ལྷག་པར་རུང་བར་མ་བྱས་པ་རུང་བ་བྱ་བར་འོས་པ་འདི་མཁན་པོ་ལ་རུང་
བར་བགྱིའོ། །མཁན་པོ་ལ་ཡིད་གཏད་དེ་བཅད་པར་བགྱིའོ། །རྐྱེན་ཇི་ལྟ་བ་བཞིན་དུ་
བགྱིའོ། །ཞེས་པ་ལན་གསུམ་བཟླས། མཁན་པོ་ལས་གཞན་པ་ཞིག་རུང་བར་བྱ་ན་ཡང་
ཆེ་གེ་མོ་ཞིག་མིང་བརྗེ་བར་བྱའོ། །ཞེས་གསུངས་པའི་ཕྱིར། བདག་འབྲེལ་གྱི་ལྟུང་བ་
འདི་ལ་བསྔོས་པ་དང་རྣམ་བརྟགས་ཀྱི་ཐབས་ཀྱིས་ཡོ་བྱད་རང་ལ་རྗེས་སུ་ཞུགས་པ་སྟེ།
ཤན་འབྱུང་བ་དང་ཤན་རྡེག་པ་གཉིས་ཀ་ཉམས་པའི་ཕྱིར། རྩ་བར། འདི་ལ་རྗེས་སུ་
ཞུགས་པ་ཉིད་ཀྱང་ཉམས་པ་ཡིན་ནོ། །ཞེས་གསུངས་པའི་ཕྱིར། གསུམ་པ་ནི། རྩ་བར།
དེ་ཡོད་ན་དངོས་པོ་དེ་ལྟ་བུ་གཞན་ལའང་འབྱུང་བ་ཉིད་དོ། །ཞག་བདུན་པ་ལ་ནི་རིགས་
མཐུན་པ་ལའོ། །ལྟུང་བ་དེ་ཡོད་ན། ཡོ་བྱད་ཙམ་བདག་གིར་བྱས་པ་ལ་སྤང་བ་ཉིད་
དོ། །ཞེས་བྱུང་། 
འདིར་ཤན་ལ་དེ་གསུངས་པའི་དགོས་པ་དང་། མཚན་ཉིད་དང་། རྣམ་གྲངས་
དང་། དབྱེ་བ་དང་། བསྡུ་བ་དང་། ཤན་འདྲེས་ཚུལ་དང་། མུ་བཞི་བརྩི་བ་དང་བདུན།
དང་པོ་ཡོད་དེ། ཞག་ཤན་གསུངས་པས་དེ་བྱུང་དོགས་ནས་ཡོ་བྱད་བྱིན་རླབས་ལ་
བརྩོན་པ་དང་། སྤང་ཤན་གསུངས་པས་དེ་འདག་པའི་ཆེད་དུ་སྤང་ལྟུང་ཕྱིར་བཅོས་ལ་
བརྩོན་པའི་ཆེད་ཡིན་པའི་ཕྱིར། གཉིས་པ་ནི། རྡེག་བྱེད་དེས་རང་གི་བརྡེག་བྱ་ལ་ཉེས་
པ་ཞུགས་པའི་ཆ་ནས་བཞག་པའི་ཤུགས་ཏེ། ཤན་གྱི་མཚན་ཉིད་ཡིན་ཏེ། ཤན་གསུམ་
ཀར་ཁྱབ་པ་སྤྱིའི་འཇོག་བྱེད་ཡིན་པའི་ཕྱིར། བམ་ལྔ་འམ་འདུལ་བ་ཀུན་ལས་བཏུས་
ལས། རྗེས་སུ་ཞུགས་པ་ཉིད་དེ་ཡོད་ན་ཕྱིས་རྙེད་པའི་དངོས་པོ་དེ་ལྟ་བུ་གཞན་ལ་ཡང་

འབྱུང་བ་ཉིད་དོ། །ཞེས་གསུངས་པའི་(༡༩༤ན)ཕྱིར། རྣམ་འགྲེལ་ལས། བརྗོད་བྱའི་ཤན་
གྱི་ཁྱད་པར་ལས། །ཞེས་གསུངས་པ་ལྟར་བརྗོད་བྱ་བརྗོད་བྱེད་ཀྱི་ཤན་ཡང་ཡོད་པས་
གསུམ་པ་རྣམ་གྲངས་ཡོད་དེ། །ཤན་དང༌། རྗེས་སུ་ཞུགས་དང༌། རྒྱུན་འབྲེལ་དང༌།
ཤུགས་རྣམ་གྲངས་ཡིན་པའི་ཕྱིར། སྒྲ་དོན་ནི། སྔ་མ་འམ་གཞན་གྱི་བྱེད་པ་ཞུགས་པས་
ན་ཤན་དང་། དེ་འམ་དེའི་དབང་གིས་གྱུར་པས་ན་རྗེས་ཞུགས་སོགས་ཡིན་པའི་ཕྱིར།
ཊིཀྐ་ལས་བཤད་པ་ལས་སོ། ། ད་ཅིང་། བདག་གིར་ཕྱས་ན་སྒྲ་།
བཞི་པ་འདིར་ཤན་ལ་དབྱེ་ན། གོས་ཀྱི་ཤན། ལྷུང་བཟེད་ཀྱི་ཤན། སྨན་གྱི་ཤན།
ལྟུང་བའི་ཤན་དང་བཞི་ཡོད། དང་པོ་ལ་ཞག་བཅུ་པ་དང་ཟླ་འཇོག་གི་གཉིས་ཡོད། ལྔ་
པ་བསྡུས་ན་གཉིས་སུ་འདུ་སྟེ། ལྟུང་བའི་གཞི་རྫས་ཤན་དང་། སྤངས་པའི་རྒྱུ་ལྟུང་ཤན་
གཉིས་སུ་འདུ་བའི་ཕྱིར་ཏེ། གོས་ལྷུང་སྨན་གསུམ་གྱི་ཤན་དང་པོར་འདུ་བའི་ཕྱིར། གཙོ་
བོར་རྫས་སྔ་མ་འམ་གཞན་སྟོབས་ཀྱིས་གོས་པར་བྱས་པའི་ལྟུང་བའི་གཞིའི་རྫས་དེ་
རྫས་ཤན་གྱི་མཚན་ཉིད། དབྱེ་ན་གོས་ལྷུང་སྨན་གྱི་ཤན་གསུམ་ཡོད། །བྱ་སྐྱས་པ་
ཁ་ཅིག །སྐབས་འདིའི་ཤན་ལ་ཉེས་པའི་རྫས་མི་དགོས་ཟེར་བ་མི་འཐད་དེ། རྫས་
དེའི་ཉེས་པ་མིན་པའི་ཤན་ནམ་རྗེས་ཞུགས་སྐབས་འདིར་དཔྱོད་དོན་མེད་པའི་ཕྱིར་ཏེ།
ཤན་རྡེག་ཚུལ་གྱིས་ཤེས་པའི་ཕྱིར། ལྟུང་བ་དངོས་གཞི་མ་བསྐྱེད་གོང་དུའང་ཉེས་པ་
སྐྱེད་པའི་ཕྱིར། གོས་དེ་རང་གི་སྔ་མའི་ཤུགས་སམ་གཞན་གྱི་ཤུགས་ཀྱིས་སྤང་ལྟུང་བྱེད་
པའི་རྫས་སུ་སོང་བ་དེ་གོས་ཀྱི་ཤན་གྱི་མཚན་ཉིད། མཚན་གཞི་ཞག་བཅུ་འཆང་སྤང་
གཞན་སྟོབས་ཀྱིས་བསྐྱེད་པའི་གོས་ལྟ་བུ་དང༌། ཟླ་འཇོག་གི་དེ་གཞན་སྟོབས་ཀྱིས་སྐྱེད་
པའི་ཁ་སྐོང་གི་གོས་ལྟ་བུ་གཉིས། ལྷུང་བཟེད་དང་སྨན་ཡང་མཚན་ཉིད་དེ་ལྟར་སྦྱོར་

རིགས་ཏེ། རྩ་བར། དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། །ཞེས་
གསུངས་པའི་ཕྱིར། དངོས་པོ་དེ་ལྟ་བུ་སྨོས་པས་རང་དང་འདྲ་བ་ལ་ཤན་བརྡེགས་ཀྱི་མི་
འདྲ་བ་ལ་མི་བརྡེགས་(༡༩༤བ)པའི་ཕྱིར། བམ་ལྔ་ལས། དེ་ལྟ་བུའི་དངོས་པོ་ལ་སྟེ། འདི་
ལྟ་སྟེ། གོས་བཅུར་གཏོགས་པ་ནི་ཞག་བཅུ་ལ་འབྱུང་བ་ཉིད་དོ། །ཟླ་བ་གཅིག་པར་
གཏོགས་པ་ནི་ཟླ་བ་གཅིག་པ་ལའོ། །ལྷུང་བཟེད་དུ་གཏོགས་པ་ནི་ལྷུང་བཟེད་ལའོ། །ཞེས་
སྨན་ཞག་བདུན་པར་གཏོགས་པ་ནི་སྨན་ཞག་བདུན་པ་ལ་འབྱུང་བ་ཉིད་ལྟ་བུའོ།
གསུངས་པའི་ཕྱིར། ཉམས་པ་ཡིན་ནོ། །ཞེས་གསུངས་པའི།ཎི་ཆ་ནཌཎ་ཀིཎཏ
ཎ འོ་ན་ལྟུང་བ་དེ་ཡོད་ན་ཡོ་བྱད་ཙམ་བདག་གིར་བྱས་པ་ལ་སྤང་བ་ཉིད་དོ། །ཞེས་
གསུངས་པ་དང་འགལ་ཞེ་ན་མི་འགལ་ཏེ། སྤང་ལྟུང་བཤགས་པའི་ཚེ་ཕལ་པས་དངོས་
པོ་ཕྱིས་རྙེད་རིགས་མཐུན་མི་མཐུན་སྤང་དགོས་ཀྱང་ཕྱིས་རྙེད་རིགས་མི་མཐུན་ལ་སྤང་
ལྟུང་མི་འབྱུང་བའི་ཕྱིར། བམ་ལྔ་ལས། དགེ་སློང་དེས་གལ་ཏེ་ཕྱིས་རིགས་མཐུན་པ་
འམ་མི་མཐུན་པའི་ཡོ་བྱད་ཙམ་རྙེད་ན་དེའི་ཚེ་བཤགས་པའི་དུས་ན་དགེ་སློང་དེས་ཡང་
སྤང་བར་བྱའོ། །དེའི་ཕྱིར་ལྟུང་བ་ནི་བཤགས་པ་བྱ་མི་དགོས། ཞེས་གསུངས་པའི་ཕྱིར།
དེས་ན་རྫས་ཤན་དང་ཞག་ཤན་དང་དུས་ཤན་གསུམ་མིང་གི་རྣམ་གྲངས་ཡིན། ཡང་
བྱིན་རླབས་དང་མ་འབྲེལ་བའི་རང་གི་བརྡེག་བྱའི་ཡོ་བྱད་ལ་ཉེས་པ་གོས་པར་བྱས་པ་
ཞག་ཤན་དེ་ཞག་ཤན་ཁྱད་པར་ཅན་མ་ཡིན་པའི་མཚན་ཉིད། བརྡེག་བྱ་བྱིན་གྱིས་བརླབ་
པའི་ཞག་ཤན་དང་། ཞག་ཤན་ཁྱད་པར་ཅན་མ་ཡིན་པ་རྣམ་གྲངས། བརྡེག་བྱ་བྱིན་
རླབས་ཅན༌ལ་ཉེས་པ་གོས་པར་བྱས་པའི་ཞག་ཤན་དེ་ཞག་ཤན་ཁྱད་པར་ཅན་གྱི་
མཚན་ཉིད། ཞག་ཤན་ཁྱད་པར་ཅན་དང་། བརྡེག་བྱ་བྱིན་རླབས་ཅན་ལ་ཞུགས་པའི་
ཞག་ཤན་དོན་གཅིག །ཡང་ན་ཤན་ཐམས་ཅད་བསྡུ་ན། ཞག་ཤན། སྤང་ཤན། ལྟུང་

ཤན་གསུམ་དུ་འདུ་སྟེ། སྤང་ཤན་དང་ལྟུང་ཤན་སོ་སོར་ཕྱེ་བ་ནི། རྫས་དེ་སྤང་དགོས་
ཀྱང་དེ་ལ་སྤང་ལྟུང་མི་འབྱུང་བ་དུ་མ་ཡོད་པ་དང༌། དགེ་སློང་དེ་ལ་སྤང་ལྟུང་བྱུང་ཡང་
སྤང་ཤན་མི་འབྱུང་བ་ཡོད་པ་ཤེས་པའི་ཆེད་ཡིན་པའི་ཕྱིར། དང་པོ་གྲུབ་སྟེ། རྩ་བར།
ལྟུང་བ་དེ་ཡོད་ན་ཡོ་བྱད་ཙམ་བདག་གིར་བྱས་པ་ལ་སྤང་བ་ཉིད་དོ། །ཞེས་དང་། ཊིཀྐ་
ལས། ལྟུང་བ་དེ་ཡོད་ན་ཞེས་བྱ་བ་ནི་སྤང་བའི་ལྟུང་བྱེད་དེ་ཡོད་ནའོ། །ཞེས་གསུངས་
(༡༩༥ན)པའི་ཕྱིར། བམ་ལྔ་ལས། མ་བཤགས་པ་ལ་ཕྱིས་ཡོ་བྱད་རིགས་མཐུན་པ་འམ་
མི་མཐུན་པ་ཅི་ཡང་རུང་བ་ཞིག་རྙེད་ཅིང་། བདག་གིར་བྱས་ན་སྤང་བར་བྱ་དགོས་པ་
ཉིད་འབྱུང་གི་ལྟུང་བ་ནི་མི་འབྱུང་བའོ། །ཞེས་དང་། ཊིཀྐ་ལས། སྤངས་པ་ཉིད་དོ་ཞེས་
བྱ་བ་ནི་སྤང་བར་བྱ་དགོས་པ་ཉིད་འབྱུང་གི་ལྟུང་བ་ནི་མི་འབྱུང་བའོ། །ཞེས་གསུངས་
པའི་ཕྱིར། དེས་ན་སྤང་ཤན་ལྟུང་ཤན་ཁྱད་པར་ཤིན་ཏུ་ཆེ་བ་མ་གོ་བ་སྣང་ངོ༌། །མོ་འོ་
འདིའི་སྤང་དགོས་ཀྱི་ཤན་ནམ་ཤུགས་བྱུང་ཡང་ཉེས་ཤན་དང་ཞག་ཤན་གང་ཡང་
མ་ཡིན་ཏེ། དེའི་ལྟུང་བ་མི་འབྱུང་བའི་ཕྱིར། ཊིཀྐ་ལས། དེའི་གཞི་ལས་ལྟུང་བ་མི་འབྱུང་
བའི་ཕྱིར། ཞེས་གསུངས་པའི་ཕྱིར། བམ་ལྔ་ལས་ཀྱང་ངོ་། །དེ་ལ་ལྟུང་ཤན་མ་བྱུང་ཡང་
སྤང་ལྟུང་སྔ་མའི་ཤན་ནམ་ཤུགས་ཀྱིས་སྤང་དགོས་པའི་ཕྱིར། འདིའི་ཐད་ཀྱི་ལུང་ལས།
ལྟུང་བ་དེ་ཡང་མ་བཤགས་པར་གཞན་ཞིག་རྙེད་ན་དེ་ཡང་སྤང་པ་ཡིན་ཏེ། སྔ་མའི་
ཤུགས་ཀྱིས་སོ། །ཞེས་གསུངས་པའི་ཕྱིར། རང་གི་ཡོ་བྱད་ཙམ་ཞེས་པའི་ཙམ་སྒྲའི་དོན་
ལ་འགྲེལ་ཆུང་ལས། སྐུད་པ་ཙམ་ཡན་ཆད་ཀྱང་སྤང་དགོས་ཞེས་པ་མི་འཐད་པར་ཐལ།
སྤངས་དགོས་ཀྱི་གོས་ཀྱི་ཆུང་མཐའ་ངོས་ཀུན་ནས་ཁྲུ་གང་ཡིན་པའི་ཕྱིར། རྣམ་འབྱེད་
ལས། སྤངས་པ་རྣམས་ཀྱི་གོས་ཐ་མ་ནི་ཁྲུ་གང་ཁོ་ར་ཁོར་ཡུག་གོ །ཞེས་དང༌། ཊིཀྐ་
ལས། ཁྲུ་གང་ཁོར་ཡུག་ལས་ཆུང་བའི་ཕྱིར་དང་། ཆུང་བ་ནི་སྤངས་པར་འོས་པ་མ་ཡིན

པའི་ཕྱིར་རོ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། གང་ཟག་ཁྱད་
པར་ཅན་ལ་སྤང་ལྟུང་བྱུང་ཡང་བཤགས་དུས་དངོས་པོ་སྤང་མི་དགོས་པའི་ཕྱིར། ཁྱད་
པར་ཅན་དེ་ཕྱིར་བཅོས་ལ་བརྩོན་པའི་ཕྱིར་དང་། ཕྱིར་བཅོས་ཀྱི་རྩ་བར། ངོ་ཚ་དང་
ལྡན་པ་དང་། མདོ་སྡེ་འཛིན་པ་དང་། འདུལ་བ་འཛིན་པ་དང་། མ་མོ་འཛིན་པ་དང་ཤེས་
པས་ནི་གཅིག་གི་མདུན་དུ་བཤགས་པས་དགེ་འདུན་ལྷག་མ་ལས་འདག་གོ །ཞེས་
གསུངས་པའི་ཕྱིར།
དེ་ན་ཁ་ཅིག་རྫས་ཤན། ཞག་ཤན། ལྟུང་ཤན། གསུམ་བྱེད་པ་མི་འཐད་པར་ཐལ།
རྫས་ལ་མ་ལྟོས་པའི་ཞག་ཤན་དང་ཞག་ལ་མ་ལྟོས་པའི་རྫས་ཤན་མི་(༡༩༥བ)རྙེད་པའི་
ཕྱིར། རྫས་མེད་པར་ཞག་འབའ་ཞིག་གིས་ཤན་གྱི་སྤང་ལྟུང་མེད་པའི་ཕྱིར། ལྟུང་ཤན་གྱི་
ངོ་བོ་ཡོད་དེ། སྤང་ལྟུང་བྱུང་ནས་མ་བཤགས་ཀྱི་བར་ལ་ཡོ་བྱད་ཀྱི་རྫས་སྤང་དགོས་པའི་
ཆ་ནས་བཞག་པའི་ཉེས་པ་རྒྱུན་འབྲེལ་དེ་དེ་ཡིན་པའི་ཕྱིར། རིན་ཆེན་ཕྲེང་བ་ལས་སོ། །
དྲུག་པ་ལ་འདྲེས་ཚུལ་དང་། ལྟུང་བ་སྐྱེད་ཚུལ་གཉིས། དང་པོ་ནི། ཤན་འདྲེས་
ཚུལ་ཡོད་དེ། གོས་ཀྱི། ལྷུང་བཟེད་ཀྱི། སྨན་གྱི་ལྟུང་བའི་ཤན་འདྲེས་ཚུལ་བཞི་ཡོད་
པའི་ཕྱིར། གོས་ལྷུང་སྨན་གསུམ་གྱི་ཤན་འདྲེས་དུས་ཡོད་དེ། དེ་གསུམ་སྔ་མ་རྗེས་ཞུགས་
ཡོད་པ་ལ་ཕྱི་མ་གསུམ་ནམ་རྙེད་པའི་དུས་དེར་ཤན་ཞུགས་ཟིན་པའི་ཕྱིར། ཊིཀྐ་ལས།
ཚེས་ལ་ཆོས་གོས་རྙེད་པ་ཚེས་ལྔའི་ཉིན་བར་ཆོས་གོས་དེ་རྣམ་པར་བརྟགས་པར་བྱེད་
དམ་བསྔོ་བར་བྱེད་ན་ཕྱིས་དེའི་ཉིན་མོ་ཉིད་ལ་ཆོས་གོས་གཞན་ཞིག་རྙེད་ཀྱང་སྔ་མའི་
ཤན་དེས་ཤན་འདྲེས་པར་མི་འགྱུར་ཏེ། ཞེས་གསུངས་པའི་ཕྱིར། ཁྱབ་སྟེ། དེ་བྱིན་གྱིས་
མ་བརླབ་ན་གོས་དེ་པ་རྙེད་པ་དང་ཤན་འདྲ་བར་ཤུགས་ལ་བསྟན་པའི་ཕྱིར། རིན་ཆེན་
ཕྲེང་བ་ལས། རྫས་ཤན་འདྲེ་དུས་ནི་རྡེག་བྱ་དེ་ནམ་གྲུབ་པ་ན་ཤན་འདྲེ་བ་ཡིན་ཏེ།

ཞེས་གསུངས་པའི་ཕྱིར། གཉིས་པ་ནི། དེ་གསུམ་རེ་རེ་ལའང་ཁྱད་པར་ཅན་མ་ཡིན་པ་
དང་ཁྱད་པར་ཅན་གཉིས་གཉིས་ཡོད།
དང་པོ་ལ་ཞག་བཅུ་འཆང་སྤང་ཀྱི་དེ་དང་། ཟླ་འཇོག་གི་ཤན་གཉིས། དང་པོ་ལ་
གཉིས་ལས། ཁྱད་པར་ཅན་མ་ཡིན་པ་ནི་བྱིན་གྱིས་མ་བརླབས་པས་བྱིན་གྱིས་མ་བརླབས་
པ་ལ་ཤན་འདྲེས་པ་སྟེ། ཚེས་གཅིག་ལ་འཁོར་གསུམ་ཁེགས་པ་ཡན་ཆད་ཀྱི་གོས་ཅིག་
རྙེད་པ་བྱིན་གྱིས་མ་བརླབ་པར་བཞག །ཚེས་གཉིས་ནས་དགུའི་བར་གོས་གཞན་རྙེད་
པ་གཞན་བྱིན་གྱིས་མ་བརླབ་པར་ཚེས་བཅུ་གཅིག་གི་སྐྱ་རེངས་དང་པོ་ཤར་བ་དང་སྔ་མ་ལ་
རང་སྟོབས་ཀྱིས་ཞག་བཅུའི་འཆང་སྤང་དང་། ཕྱི་མ་ལ་སྔ་མའི་ཤན་སྟོབས་ཀྱིས་ཞག་
བཅུའི་འཆང་སྤང་འབྱུང་བའི་ཕྱིར། རྩ་བར། བྱིན་གྱིས་བརླབས་པ་དང་མ་འབྲེལ་བ་
ལའོ། །ཞེས་དང་། ཊཱིཀྐ་ལས། རང་ཉིད་ཀྱི་རྗེས་སུ་ཞུགས་པ་དང་བཅས་པའི་གོས་ནི་
གཉིས་ཏེ། ཞེས་གསུངས་པའི་ཕྱིར། 
གཉིས་པ་ཁྱད་པར་ཅན་ལ་བྱིན་གྱིས་མ་བརླབ་པའི་གོས་ཀྱིས་བྱིན་གྱིས་བརླབས་
(༡༩༦ན)པའི་གོས་ལ་ཤན་འདྲེས་པ་སྟེ། འདི་ལ་དུས་མཉམ་པའི་ཤན་དང་། མི་མཉམ་
པའི་ཤན་འདྲེས་ཚུལ་གཉིས། དང་པོ་ནི། ཚེས་གཅིག་ལ་གོས་གཉིས་རྙེད་པའི་གཅིག་
བྱིན་གྱིས་བསླབས་པ་ལ་ཅིག་ཤོས་བྱིན་གྱིས་མ་བརླབ་པར་བཅུ་གཅིག་གི་སྐྲ་རེངས་
ཤར་བའི་ཚེ་བྱིན་གྱིས་མ་བརླབ་པ་ལ་རང་སྟོབས་དང་། བྱིན་གྱིས་བརླབས་པ་ལ་མ་
བརླབ་པའི་མཉམ་པའི་ཤན་སྟོབས་ཀྱིས་ཞག་བཅུའི་འཆང་སྤང་སྐྱེད་པའི་ཕྱིར། ཊཱིཀྐ་
ལས། གང་གིས་ཉིན་གཅིག་ཁོ་ནར་དུས་གཅིག་ཏུ་ཆོས་གོས་གཉིས་བདག་གིར་བྱེད་པ་
ལ་ཆོས་གིས་གཅིག་ནི་བྱིན་ཀྱིས་རློབ་པར་བྱེད་ལ། ཅིག་ཤོས་ནི་མི་བྱེད་ན་དེ་ལ་ནི་ཆོས་
གོས་དེ་གཉིས་ཀས་ཞག་བཅུ་འདས་ན་སྤང་པ་ཁོ་ནར་འགྱུར་དེ། ཞེས་དང་། རིན་ཆེན་

ཕྲེང་བ་ལས། བྱིན་གྱིས་མ་བརླབ་པས་བརླབས་པ་ལ་བརྡེག་པའི་སྐབས་སུ་སྔ་མ་
འམ་དུས་མཉམ་པས་བརྡེག་ཅིང་། ཕྱི་མས་བརྡེག་པ་མེད་དོ། །ཞེས་གསུངས་པའི་ཕྱིར།
མི་མཉམ་པའི་ཤན་བརྡེག་ཚུལ་དུ་མ་ཡོད་དེ། ཚེས་གཅིག་ལ་གོས་ཚད་ལོངས་རྙེད་པ་
བྱིན་གྱིས་མ་བརླབས་པར་བཞག །ཚེས་དྲུག་ལ་རོགས་མཐུན་གྱིས་གོས་རྙེད་པ་བྱིན་
གྱིས་བརླབས་ཀྱང་ཚེས་བཅུ་གཅིག་གི་སྐྱ་རེངས་ཤར་བའི་ཚེ། སྔ་མ་ལ་རང་སྟོབས་དང་ཕྱི་མ་
ལ་གཞན་གྱི་ཤན་སྟོབས་ཀྱི་འཆང་སྤང་སྐྱེད་པ་གང་ཞིག །ཚེས་གཅིག་ལ་གོས་ཚད་ལོངས་
རྙེད་པ་བྱིན་གྱིས་མ་བརླབ་པར་བཞག་པ་ཚེས་ལྔ་ལ་གོས་རིགས་མཐུན་ཕྱི་མ་ཅིག་རྙེད་
པས་ཚེས་དྲུག་ལ་གོས་ཕྱི་མ་བྱིན་རླབས་སོགས་མ་བྱས་པར་གོས་སྔ་མ་བྱིན་གྱིས་བརླབས་
ཀྱང་ཚེ་བཅུ་གཅིག་གི་སྐྱ་རེངས་དང་པོ་ཤར་བ་ན་གོས་ཕྱི་མ་དེ་ལ་སྔ་མའི་ཞག་བཞིའི་
ཤན་དང་རང་གི་ཞག་དྲུག་གི་རང་སྟོབས་བསྡོམས་ནས་ཞག་བཅུའི་འཆང་སྤང་སྐྱེད་པར་
རྣམ་འབྱེད་ལས་བཤད་པའི་ཕྱིར། དང་པོ་གྲུབ་སྟེ། རྩ་བར། འདི་ལ་གཞན་ཡོད་ན་བྱིན་
གྱིས་མ་བརླབ་པ་དེའི་ཤན་ཚུན་ཆད་ནས་སོ། །ཞེས་གསུངས་པའི་ཕྱིར། གཉིས་པ་གྲུབ་
སྟེ། རིན་ཆེན་ཕྲེང་བ་ལས། གོས་འཆང་བ་ལྟ་བུའི་སྐབས་སུ། ཞེས་པ་ནས། གོས་
སྔ་མ་རུང་བར་བྱས་སམ་བསྔོས་ཀྱང་གོས་ཕྱི་མ་ལ་དེ་དག་མ་བྱས་ན་ཞག་བཞིའི་(༡༩༦བ)
ཤན་དང་དྲུག་གི་རང་སྟོབས་བསྡོམས་པས་སྤང་བ་སྐྱེད་དེ། རྣམ་འབྱེད་དུ། ཞེས་སོགས་
གསུངས་པའི་ཕྱིར། 
གཉིས་པ་ཟླ་འཇོག་གི་གོས་ཤན་ལ་གཉིས་ལས་ཁྱད་པར་ཅན་མ་ཡིན་པ་ནི་ཚེས་
གཅིག་ལ་འཁོར་གསུམ་ཁེབས་པའི་ཚད་དུ་མ་ལོངས་པའི་གོས་གཅིག་རྙེད་པ་བྱིན་གྱིས་
མ་བརླབ། ཚེས་གཉིས་ནས་སུམ་ཅུའི་བར་གོས་གཞན་ཚད་ལོངས་མ་ཡིན་པ་རྙེད་པ་
བྱིན་གྱིས་མ་བརླབ་པར་ཚེས་སོ་གཅིག་པའི་སྐྱ་རེངས་ཤར་བའི་ཚེ་སྔ་མ་ལ་རང་སྟོབས་

དང་ཕྱི་མ་ལ་ཤན་སྟོབས་ཀྱིས་ཟླ་འཇོག་གི་སྤང་པ་སྐྱེད་པའི་ཕྱིར
༑ གཉིས་པ་ཁྱད་པར་ཅན་ལ་སྔར་ལྟར་མཉམ་པ་བྱིན་གྱིས་མ་བརླབ་པས་བརླབས་
པ་ལ་དང་། བྱིན་གྱིས་མ་བརླབ་པ་སྔ་མས་བྱིན་གྱིས་བརླབས་པ་ཕྱི་མ་ལ་ཤན་བརྡེག་
ཚུལ་སྔ་མ་ལས་དཔག་སྟེ་ཤེས་པར་བྱས་ལ་ཤེས་བྱེད་ཀྱང་ཐུན་མོང་བ་ཡིན་ནོ། །
གཉིས་པ་ནི། ལྷུང་བཟེད་ཀྱི་ཤན་ལ་ཡང་ཁྱད་པར་ཅན་མ་ཡིན་པ་དང་ཡིན་པ་
གཉིས་དང་ཤན་འདྲེས་ཚུལ་དང་ཤན་ལྟུང་སྐྱེད་དུས་གོས་ཀྱི་འདོན་པ་བརྗེ་བ་མ་གཏོགས་
ཞག་བཅུའི་འཆང་སྤང་ལྟར་ཤེས་པར་བྱའོ།
གསུམ་པ་སྨན་ཤན་ལ། ཞག་བདུན་པའི་དེ། ཐུན་ཚོད་དུ་རུང་བའི་དེ། ཇི་སྲིད་འཚོ་
བཅང་གི་ཤན་བྱེད་ཚུལ་དང་གསུམ། དང་པོ་ལ་ཁྱད་པར་ཅན་དང་། ཁྱད་པར་ཅན་མ་
ཡིན་པའི་དེ་གཉིས། དང་པོ་ནི། ཚེས་གཅིག་ལ་བུར་མ་གཉིས་དུས་མཉམ་དུ་རྙེད་པའི་
གཅིག་བྱིན་གྱིས་རླབས་ཅིག་ཤོས་མ་བརླབ་པར་ཟ་བའི་ཕྱིར་བཞག་པ་ཞག་བརྒྱད་པའི་
སྐྱ་རེངས་ཤར་བའི་ཚེ་སྔ་མ་བྱིན་གྱིས་བརླབས་པའི་བུ་རམ་ལ་རང་སྟོབས། བྱིན་གྱིས་མ་
བརླབ་པ་ལ་ཤན་སྟོབས་ཀྱིས་ཞག་བདུན་པའི་གསོག་འཇོག་གི་སྤང་བ་འབྱུང་བའི་ཕྱིར།
རྩ་བར། དེ་ཡོད་ན་དངོས་པོ་དེ་ལྟ་བུ་གཞན་ལ་ཡང་འབྱུང་བ་ཉིད་དོ། །ཞེས་གསུངས་
པའི་ཕྱིར། འདི་གོས་སྨན་ལྷུང་བཟེད་ཐམས་ཅད་ཀྱི་ཤན་འཆང་བྱེད་ཡིན་པའི་ཕྱིར།
ཊིཀྐ་ལས། གཉིས་ཀ་ཡང་ཉིན་གཅིག་ཁོ་ནར་བདག་གིར་བྱས་པའི་ཕྱིར། ཞེས་དུས་
མཉམ་པར་གསུངས་པའི་རུང་མཐུན་ཡིན་པའི་ཕྱིར། ཡང་ཚེས་གཅིག་ལ་མར་གཅིག་
རྙེད་པ་བྱིན་གྱིས་བརླབས་(༡༩༧ན)ཚེས་གཉིས་ལ་མར་གཞན་རྙེད་པ་བྱིན་གྱིས་མ་བརླབ་
པར་བཟའ་ཕྱིར་བཞག་པ་ཞག་བརྒྱད་པའི་སྐྱ་རེངས་ཤར་བ་ན་ཞག་བདུན་པའི་སྤང་བ་
འབྱུང་སྟེ་དེ་ཡང་མར་གིས་མར་ལ་དང་། འབྲུ་མར་གྱིས་འབྲུ་མར་ལ་དང། བུ་རམ་གྱིས་

བུ་རམ་སོགས། རང་དང་རིགས་གཅིག་པ་དགོས། ཞག་བདུན་པར་རིགས་གཅིག་ལྟ་
བུས་མི་ཆོག་པའི་ཕྱིར། རྩ་བར། ཞག་བདུན་པ་ལ་ནི་རིགས་མཐུན་པ་ལའོ། །ཞེས་སོ། །
འདི་ལ་ཤན་བརྡེག་བྱེད་གཉིས་ཀ་བྱིན་རླབས་ཅན་དགོས་པར་འདོད་པ་མི་འཐད་
པར་ཐལ། རྣམ་འབྱེད་ལས། དགེ་སློང་གིས་ཚེས་ལ་མར་རྙེད་ལ། ཚེས་གཉིས་ལ་
གཞན་ཞིག་ཀྱང་རྙེད་པར་གྱུར་ན། དེས་སྔ་མ་ཤོས་བཟའ་བར་བྱ་ཞིང་། ཕྱི་མ་ཤོས་
བཏང་བར་བྱ་བའམ་རུང་བར་བྱ་བའམ། གཞན་ལ་སྦྱིན་པར་བྱའོ། །གཏོང་བར་མི་བྱེད་
དམ། རུང་བར་མི་བྱེད་དམ། གཞན་ལ་སྦྱིན་པར་མི་བྱེད་ན་ཞག་བརྒྱད་པའི་སྐྱ་རེངས་ཤར་
ན་སྤང་པའི་ལྟུང་བྱེད་དོ། །ཞེས་གསུངས་པའི་ཕྱིར། ཁྱབ་སྟེ། རུང་བར་བྱ་བ་བྱིན་
རླབས་སོགས་མི་བྱེད་ན་སྤང་པ་སྐྱེད་པར་བཤད་པའི་ཕྱིར། ཊཱིཀྐ་ལས་ཀྱང་། ཞག་
བདུན་པ་ལ་ནི་ཞེས་བྱ་བ་ནི་མར་དང་འབྲུ་མར་ལ་སོགས་པའི་རྫས་ཞག་བདུན་པ་ཉིད་
དུ་བྱིན་གྱིས་བརླབས་པ་ལའོ། །རིགས་མཐུན་པ་ལའོ་ཞེས་བྱ་བ་ནི་ཕྱིས་རྙེད་པའི་རྫས་
ཀྱི་རིགས་མཐུན་པའི་རང་བཞིན་འདྲ་བ་ལ། ཞེས་གསུངས་པའི་ཕྱིར། དེས་རང་གི་སྨན་
ཕྱི་མ་གསུམ་ལ་བྱིན་རླབས་ཅན་མ་ཡིན་པ་ཡོད་པ་མ་ཤེས་པས་ནོངས་པ་ཡིན་པས་དོར་
བྱ་ཁོ་ནའོ། ། །
འོ་ན། ཊཱིཀྐ་ལས། བྱིན་གྱིས་མ་བརླབ་པ་དེ་ཞག་བདུན་འདས་པར་འཆང་དུ་ཟིན་
ཀྱང་ཉེས་པ་མེད་དོ། །རུང་བའི་ཕྱིར་གསེར་ལ་སོགས་པ་དང་འདྲའོ། །ཞེས་གསུངས་པ་
མི་འཐད་པར་ཐལ། ཤན་བརྡེག་བྱ་བརྡེག་བྱེད་གཉིས་ཀར་བྱིན་རླབས་ཅན་མི་དགོས་
པའི་ཕྱིར་ན་མ་ཁྱབ་སྟེ། དེ་ནི་ཤན་དང་མ་འབྲེལ་བར་བྱིན་ལེན་དང་བྱིན་རླབས་གང་
ཡང་མ་བྱས་པའི་བུ་རམ་ཞག་བདུན་པ་དེ་ཡང་རུང་བ་གསུམ་གང་(༡༩༧བ)རུང་བྱས་ན་
ཞག་བདུན་ལས་ལྷག་འཆང་ཡང་ཉེས་པ་མི་འོང་བ། རུང་བ་གསུམ་བྱས་པའི་གསེར་

སོགས་བཞིན་ཞེས་པའི་དོན་ཡིན་པའི་ཕྱིར། ཊཱིཀྐར། རུང་བའི་ཕྱིར། ཞེས་པའི་དོན་
ཡོད་པའི་ཕྱིར། 
་༑ གཉིས་པ་ཐུན་ཚོད་ནི། སྐྱུ་རུ་རའི་ཁུ་བ་རྙེད་པ་སྔ་དྲོ་ཐུན་ཚོད་བར་བྱིན་གྱིས་བརླབ་
ཏེ། གུང་ཡོལ་ནས་སྐྱུ་རུ་རའི་ཁུ་བ་རྙེད་པ་བྱིན་ལེན་བྱས་ཏེ་བྱིན་གྱིས་མ་བརླབ་པར་
བཞག་པ་ཐུན་ཚོད་ཀྱི་མཐའ་མཚན་མོའི་ཐུན་དང་པོ་འདས་ཚེ་སྔ་མས་རང་སྟོབས་དང་
ཕྱི་མས་ཤན་སྟོབས་ཀྱིས་གསོག་འཇོག་གི་སྤང་ལྟུང་སྐྱེད་པའི་ཕྱིར། འདི་ལ་བརྡེག་བྱེད་
ཁྱད་པར་ཅན་མ་ཡིན་པས་ཤན་བརྡེག་པ་མེད་དེ། ཐུན་ཚད་སྨན་བྱིན་རླབས་ཀྱི་དུས་སྔ་
དྲོ་ཁོ་ནར་ངེས་ཤིང་། སྔ་དྲོ་སྐྱུ་རུ་རའི་ཁུ་བ་གཉིས་རྙེད་པ་ཐུན་ཚོད་དུ་བྱིན་གྱིས་བརླབ་
པ་ཕན་ཚུན་ཤན་མི་བརྡེག་པར་ཐུན་ཚོད་ཀྱི་མཐའ་འདས་ཚེ་གསོག་འཇོག་གི་སྤང་ལྟུང་
སྐྱེད་པའི་ཕྱིར། ནད་ཇི་སྲིད་འཚོ་བཅང་གི་སྨན་གྱི་ཤན་ཁྱད་པར་ཅན་ནི་དུས་མཉམ་པ་
ཚེས་གཅིག་ལ་ཨ་རུ་ར་གཉིས་རྙེད་པའི་གཅིག་ནད་ཇི་སྲིད་འཚོ་བཅང་དུ་བརླབ་ཅིང་
ཅིག་ཤོས་མ་བརླབ་པར་བཞག་པ་ནད་སོས་ཤིང་ཞག་གི་མཐའི་སྐྱ་རེངས་དུས་སྔ་མས་
རང་སྟོབས་དང་། ཅིག་ཤོས་ཀྱིས་ཤན་གྱིས་གསོག་འཇོག་གི་སྤང་པ་སྐྱེད། མི་མཉམ་པ་
སྔ་མ་བྱིན་རླབས་ཅན་གྱིས་ཕྱི་མ་མ་བརླབས་པ་ལ་ཡང་ནད་སོས་ཚེ་སྔ་མས་རང་སྟོབས།
ཕྱི་མས་ཤན་གྱིས་སོ། །
ཁྱད་པར་ཅན་མ་ཡིན་པ་ནི་ཚེས་གཅིག་གི་ཉིན་ཨ་རུ་ར་རྙེད་པ་འཚོ་བཅང་དུ་
བརླབས། ཚེས་ཕྱི་མ་གང་རུང་ལ་རྙེད་པ་ཡང་དེར་བྱིན་གྱིས་བརླབས་ཏེ་བཞག །དེ་ནད་
སོས་ཚེ་གཞན་ལ་སྟེར་བ་སོགས་མ་བྱས་པར་ནད་སོས་པའི་ཞག་གི་མཐའི་སྐྱ་རེངས་
ཤར་ཚེ་གསོག་འཇོག་ཡིན་པའི་ཕྱིར། འདི་དག་ལའང་འཕགས་ཡུལ་ནའང་འདོད་ཚུལ་
ཡོད་ཀྱང་སློབ་དཔོན་ཡོན་ཏན་འོད་དང་ཆོས་བཤེས་ཀྱི་བཞེད་པ་དྲི་མེད་ཡིན་པའི་ཕྱིར་

ཏེ། རང་གི་རྣམ་བཤད་ལས། དུས་སུ་(༡༩༨ན)རུང་བ་དང་ཐུན་ཚོད་དུ་རུང་བ་དང་འཚོའི་
བར་དུ་བཅང་བ་རྣམས་ལ་སྐྱོན་གྱིས་རུང་བ་མ་ཡིན་པ་ཉིད་དུ་གྱུར་པ་ལ་ཞག་བདུན་པ་
ལས་བྱེ་བྲག་འགའ་ཡང་མེད་དོ། །འདིར་ཞག་བདུན་པ་ཞེས་སྨོས་པ་དཔེ་ཙམ་དུ་རིག་
པར་བྱའོ། །ཞེས་གསུངས་པའི་ཕྱིར་དང་། ཊཱིཀྐ་ལས་ཀྱང་། ཞག་བདུན་པ་ཞེས་བྱ་བ་
སྨོས་པ་ནི་དཔེ་ཙམ་དུ་ཟད་པར་རིག་པར་བྱའོ། །ཞེས་དང་། དུས་སུ་རུང་བ་དང་། ཐུན་
ཚོད་དུ་རུང་བ་དང་། ཞག་བདུན་པ་དང་། འཚོ་བའི་བར་བཅང་པ་ལ་སོགས་པ་གསོག་
འཇོག་བྱས་པ་དེ་དག་ཐམས་ཅད་ནི་ཇི་ལྟར་ཟས་ནི་ལྟུང་བྱེད་དུ་འགྱུར་བ་དེ་བཞིན་དུ་
འཆང་ན་སྤང་བའི་ལྟུང་བྱེད་འགྱུར་ཏེ། ཞེས་གསུངས་པའི་ཕྱིར། རཎ་ཤོ་
དེས་ན་ནད་ཇི་སྲིད་འཚོ་བཅང་ན་ལ་ཤན་འབྱུང་ཡང་སྲིད་ཚེ་ཇི་སྲིད་འཚོ་བཅང་གི་
སྨན་ལ་ཤན་བརྡེག་པ་མེད་དེ། དགེ་སློང་ཚེ་འཕོས་མ་ཐག་ཏུ་ལྟུང་བ་མི་འབྱུང་བའི་ཕྱིར།
དེས་ན་སྨན་གྱི་ཤན་བརྡེག་བྱེད་ཡིན་ན་སྨན་བྱིན་རླབས་ཅན་གྱིས་ཁྱབ་སྟེ། བསླབ་བྱ་
གནམ་རྩེ་ལྡེང་ལས། གཞིའི་ཡན་ལག་རྣམ་པ་བཞི་ལས་གང་རུང་ཡིན་པ། ནས། ངོ་བོ་
མ་རྫོགས་པ་མ་ཡིན་པ། རང་ངམ་རང་དང་འདྲ་བས་བྱིན་ལེན་དང་བྱིན་རླབས་གང་རུང་
བྱས་པའོ། །ཞེས་གསུངས་པའི་ཕྱིར། ཁྱབ་སྟེ། བྱིན་ལེན་དང་བྱིན་རླབས་གང་རུང་མེད་
ན། གཞིའི་ཡན་ལག་མི་ཚང་ལ། དེས་ན་མཐར་ཐུག་ཀྱང་ཇི་བཞིན་མི་འབྱུང་བའི་ཕྱིར་
ཏེ། མཐར་ཐུག་གི་ཚད་ཡང༌། བསླབ་བྱ་གནམ་རྩེ་ལྡེང་མ་ལས། མཐར་ཐུག་བྱིན་རླབས་
མེད་པའི་སྨན་བཞི་པོ་སྔ་དྲོ་བྱིན་ལེན་བྱས་པ་གུང་ཚིགས་འདས་པ་དང་། ཕྱི་དྲོ་བྱིན་ལེན་
བྱས་པ་ཐུན་ཚོད་ལས་འདས་པ་དང་། བྱིན་རླབས་ཅན་རང་རང་གི་བྱིན་རླབས་ཀྱི་དུས་
ལས་འདས་པའོ། །ཞེས་གསུངས་པའི་ཕྱིར། སྔར་བཤད་པ་ཐམས་ཅད་ལའང་བྱིན་
རླབས་དང་ཤན་མེད་པར་རང་སྟོབས་ཀྱིས་སྤང་བའི་ལྟུང་བ་སྐྱེད་ཚུལ་འདིས་ཤེས་པར་

གྱིས། དཔྱོད་ལྡན་རྣམས་ལ་(༡༩༨བ)ལེགས་བཤད་ཀྱི་དགའ་སྟོན་དང་རྣམ་དཔྱོད་སྒོ་
བརྒྱ་ཕྱེ་ཡོད་པས་གཅེས་པར་གྱིས་ཤིག ། 
༈ འདི་དག་ལ་མཐའ་དཔྱད་ན། ཁ་ཞང་ཞུང་རྒྱལ་བ་ཡེ་ཤེས་ཅིག་ཅོག་འདུལ་འཛིན། ལ་ལ་ན་རེ།
ཞག་བཅུ། ཞག་བདུན་པའི་སྤང་བ་སོགས་ལ། ཞག་རེ་རེ་ལྷག་དགོས་ཏེ། ཞག་བཅུའི་
འཆང་བཅུ་གཅིག་འདའ་དགོས། བདུན་པ་ལ་བརྒྱད་འདའ་དགོས། ཟླ་འཇོག་ལ་ཞག་
སོ་གཅིག་འདའ་དགོས་པའི་ཕྱིར་ཏེ། འདུལ་བ་བསྡུས་པ་ལས། ཞག་བཅུ་གཅིག་འདས་
པ་ན་འཆང་བའི་སྤང་བའོ། །ཞེས་དང་། རྩ་བར། བརྒྱད་པའི་སྐྱ་རེངས་ཤར་ནའོ། །ཞེས་
གསུངས་པས་སོ་ཟེར། དེ་ལ་རྩ་བར། གཞན་གྱི་ཉི་མའི་དང་པོ་ལའོ། །ཞེས་གསུངས་པ་
དེས། ཞག་བཅུ་ལས་གཞན་བཅུ་གཅིག་པའི་ཉིན་ཞག་གི་དང་པོ་ལ་ཞག་བཅུ་འཆང་
སྤང་འབྱུང་བར་བཤད་པ་མི་འཐད་པར་ཐལ། ཞག་བཅུ་གཅིག་འདའ་དགོས་པ་དེའི་ཕྱིར།
གཞན་ཡང་། རྣམ་འབྱེད་ལས། ཉི་མ་བཅུ་གཅིག་པའི་སྐྲ་རེངས་ཤར་ན་སྤང་བའི་
ལྟུང་བྱེད་དོ། །ཞེས་གསུངས་པ་མི་འཐད་པར་ཐལ། བཅུ་གཅིག་པ་ཐལ་དགོས་པའི་
ཕྱིར། གཞན་ཡང༌། རྣམ་འབྱེད་ལས། ཉིན་སུམ་ཅུ་རྩ་གཅིག་པའི་སྐྱ་རེངས་ཤར་ན་སྤང་
པའི་ལྟུང་བྱེད་དུ་གསུངས་པ་མི་འཐད་པར་ཐལ། ཞག་སོ་གཅིག་པའི་ཐོག་མར་མི་
འབྱུང་བར་སོ་གཅིག་འདའ་དགོས་པའི་ཕྱིར། ཁ་ཅིག །སྨན་ཞག་བདུན་པ་བྱིན་གྱིས་
བརླབས་པས༌ལྟུང༌བ༌ཁེགས་པ་ཅིག་མེད་པར་ཐལ། དེ་བྱིན་གྱིས་བརླབས་པས་ཤན་
བརྡེག་པས་ཞག་མཐར་གསོག་འཇོག་སྐྱེད་པའི་ཕྱིར་ན་མ་ཁྱབ། རྟགས་སླ། འདོད་མི་
ནུས་ཏེ། ཞག་བདུན་པའི་མཐའ་ཚུན་གྱི་གསོག་འཇོག་གི་ལྟུང་བ་ཁེགས་པའི་ཕྱིར། རྩ་
བར། བྱིན་གྱིས་བརླབས་པ་ལ་གསོག་འཇོག་མི་འབྱུང་བའོ། །ཞེས་གསུངས་པའི་ཕྱིར།
བདུན་པ་གོས་རིགས་མུ་བཞི་ངོས་བཟུང་བ་ནི། ཆོས་གོས་གསུམ་ལ་བྱང་དར་

གྱིས་རས་ཀྱི་ཆོས་གོས་ལ་བརྡེག ཁ་དོག་མ་(༡༩༩ན)བསྒྱུར་བས་བསྒྱུར་བ་ལ་བརྡེག་སྟེ།
རྩ་བར། དེ་ཡོད་ན་དངོས་པོ་དེ་ལྟ་བུ་གཞན་ལའང་འབྱུང་བ་ཉིད་དོ། །ཞེས་དང་། དཀར་
པོ་ནི་ཁ་དོག་ཐམས་ཅད་པ་ཉིད་དོ། །ཞེས་གསུངས་པའི་ཕྱིར། ཁ་གསོག་གི་རེ་བ་མེད་
པ་དང་ཆོས་གོས་རྣམ་གསུམ་ཡོད་པའི་གང་ཟག་ལ་ལྟོས་ཏེ་ཁྲུ་གང་གི་ཚད་ཙམ་དུ་
ལོངས་པའི་གོས་ཀྱང་ཞག་བཅུ་འཆང་སྤང་གི་ལྟུང་བ་སྐྱེད་པའི་གོས་ཡིན་ཏེ། དེ་ལ་ཁ་
གསོག་གི་རེ་བ་ཡོད་ན་ཟླ་འཇོག་གི་གོས་ཡིན་པའི་ཕྱིར། རྩ་བར། ཁ་བསྐང་བ་ལ་རེ་བ་
མེད་ན་ཆུང་བ་ཁྲུ་གང་ཡན་ཆད་ཀྱང་ཆོག་པ་དང་འདྲའོ། །བྱིན་གྱིས་བརླབ་པར་བྱ་བ་ཡོད་
པ་ཉིད་ན་ཡང་ངོ་། །གཞན་དུ་ན་དེ་ནི་ཞག་སུམ་ཅུ་འདས་ནའོ། །ཞེས་གསུངས་པའི་ཕྱིར།
དེ་ཡང་དར་སེར་པོ་ཁ་གསོག་རྙེད་པ་ལ་དམར་པོ་འམ་སྔོན་པོ་སོགས་ཁ་དོག་མི་
མཐུན་པ་རྙེད་ཀྱང་རེ་བ་གཅོད་མི་ནུས་ཏེ། དེ་གཉིས་བསྡེབས་ནས་ཆོས་གོས་གཅིག་
བྱར་མི་རུང་བའི་ཕྱིར། རྩ་བར། ཁ་དོག་ལ་སོགས་པ་ལས་རིགས་མི་མཐུན་པ་ནི་ཆོག་
པ་ཉིད་མ་ཡིན་ནོ། །ཞེས་གསུངས་པའི་ཕྱིར།
གོས་རིགས་བཟློག་མི་བཟློག་གི་ཤན་ལ་མུ་བཞི་ཡོད་དེ། རིགས་ལོག་ཤན་འབྱུང་
གི་གོས་དང་། རིགས་ལོག་ཤན་མི་འབྱུང་བའི་དེ། རིགས་མི་བཟློག་ཤན་མི་འབྱུང་བའི་
དེ། རིགས་མི་བཟློག་ཤན་འབྱུང་བའི་གོས་དང་གཞི་ཡོད་པའི་ཕྱིར། དང་པོ་ནི། ཆོས་
གོས་གསུམ་མེད་པའི་དགེ་སློང་གིས་ཚེས་གཅིག་ལ་ཁྲུ་གང་གི་ཚད་ལོ་རུང་བའི་གོས་
གཅིག་རྙེད་པ། ཁ་སྐོང་རེ་བ་དང་བཅས་ཏེ། ཚེས་བཅུའི་སྔ་རོལ་གྱི་ཚེས་ལ་ཆོས་གོས་
ཡོངས་རྫོགས་རྙེད་དེ་ཁ་སྐོང་གི་རེ་བ་མེད་པའི་ཚེ་ན། ཚེས་གཅིག་རྙེད་པའི་གོས་དེ་
རིགས་ལོག་ཤན་འབྱུང་གི་གོས་སུ་འགྱུར་ཏེ། སྔར་ཟླ་འཇོག་གིས་ཡིན་པ་ལས་བཟློག་
ནས་ཞག་བཅུ་གཅིག་པའི་སྐྱ་རེངས་ཤར་ཚེ་ཞག་བཅུ་འཆང་སྤང་རང་སྟོབས་དང་ཆོས་

གོས་ལ་ཤན་སྟོབས་ཀྱིས་སྐྱེད་པའི་ཕྱིར།
གཉིས་པ་ནི། ཆོས་གོས་ཡོད་པའི་དགེ་སློང་གིས་(༡༩༩བ)ཚེས་གཅིག་གི་ཐོ་རངས་
ལ་ཁྲུ་གང་ཚད་ལོངས་ཁ་གསོག་གི་གོས་གཅིག་རྙེད། ཕྱི་དྲོ་ཆོས་གོས་གཅིག་རྙེད་ནས་
ཁ་སྐོང་གི་རེ་བ་མེད་ཚེ་གོས་སྔ་མ་དེ་རིགས་བཟློག་ཤན་མི་འབྱུང་བའི་གོས་ཡིན་ཏེ། དེ་
སྔར་ཟླ་འཇོག་གི་རིགས་ལས་བཟློག་ནས་ཞག་བཅུ་གཅིག་པའི་སྐྱ་རེངས་ཤར་བ་ན་གཉིས་
ཀས་རང་སྟོབས་ཀྱིས་ཞག་བཅུ་འཆང་སྤང་གཉིས་སྐྱེད་པའི་ཕྱིར། རྩ་བར། དེ་རྙེད་ནས་
ཞག་བཅུ་པ་དེའི་དང་པོ་ལ་བག་ལ་སློན་པ་ཉིད་དོ། ཞེས་སོ།
གསུམ་པ་ནི་ཆོས་གོས་མེད་པའི་དགེ་སློང་གིས་ཚེས་གཅིག་ལ་ཁྲུ་གང་ཚད་ལོད་ཁ་
སྐོང་རེ་བ་དང་བཅས་པ་གཅིག་རྙེད། ཚེས་གཉིས་ནས་སུམ་ཅུའི་བར་གོས་གཞན་མ་
རྙེད་པའི་ཚེ་གོས་དེ་རིགས་མི་བཟློག་ཤན་མི་འབྱུང་བའི་གོས་ཡིན་ཏེ། དེ་སྔར་ཟླ་འཇོག་
གི་སྤང་པ་སྐྱེད་པའི་གོས་ཡིན་ཅིང་། དེ་ལྟ་ནའང་རིགས་དེར་གནས་ལ་ཕྱིན་ནས་ཤན་
རྡེག་བྱའི་གོས་མ་རྙེད་པའི་ཕྱིར། ལྷ་ཁར་ད་གོས་ཀྱི། 1ར་གྱི་ཡིག་ཆ་ནས་ཆག་བ།འ་ཅན་པ།སྒྲ་
བཞི་པ་ནི། ཆོས་གོས་མེད་པའི་དགེ་སློང་གིས་ཚེས་གཅིག་ལ་ཁྲུ་གང་ཚད་ལོང་ཁ་
གསོག་གི་གོས་གཅིག་རྙེད། ཚེས་གཉིས་ནས་སུམ་ཅུའི་བ་ལའང་དེ་འདྲའི་ཁ་གསོག་གི་
གོས་གཅིག་རྙེད་པ་བརླབ་པའི་ཚེ། གོས་སྔ་མ་དེ་རིགས་མི་བཟློག་ལ་ཤན་འབྱུང་བའི་
གོས་ཡིན་ཏེ། གོས་སྔ་མ་དེ་སྔར་ཟླ་འཇོག་གི་གོས་ཡིན་པ་ལྟར་རིགས་མ་ལོག་ཅིང་སོ་
གཅིག་པའི་སྐྱ་རེངས་ཤར་བ་ན་གོས་སྔ་མས་རང་སྟོབས་དང་ཕྱི་མས་ཤན་སྟོབས་ཀྱིས་
ཟླ་འཇོག་གི་སྤང་ལྟུང་སྐྱེད་པའི་ཕྱིར། ཐུལ་བཅུ་གཅིག་པའི་ཐོག་ར་བྱེད་པའི་

ཀུན་མཁྱེན་འཇམ་དབྱངས་བཞད་པས་མཛད། 
༈ བཞི་པ་ཕྱིར་བཅོས་དང་འབྲེལ་བའི་ཐུན་མོང་བ་ནི། ཆུང་བ་ཉིད་ཀྱི་དུམ་བུ་དེ་
ནི་མི་འགྱུར་རོ། །དགེ་འདུན་གྱི་ཡང་ངོ་། །འདི་ལ་མེད་པ་ཉིད་གཙོ་བོའོ། །ཞེས་བྱུང་།
སྤང་ལྟུང་ཕྱིར་བཅོས་བྱེད་པའི་ཚེ་ཁྲུ་གང་ལས་ཆུང་བའི་གོས་ཀྱི་དུམ་བུ་དང་། དགེ་
འདུན་གྱི་ཆོས་གོས་དང་། གང་ལས་སྤང་ལྟུང་འབྱུང་བའི་གོས་ལྷུང་གཞན་ལ་ཕྱིན་ནས་
མེད་པ་བཙལ་ནས་སྤང་དགོས་པ་མ་ཡིན་པར་བཤད་པ་ལྟར་ཡིན་ཏེ། སྔ་མ་སྤང་རིན་
མེད། བར་པ་རང་གཅིག་པུ་ལ་མི་དབང་། ཕྱི་མ་དེ་སྤང་པའི་གཙོ་བོ་ཡོད་པའི་ཕྱིར།
རང་དབང་པ་ཁྲུ་གང་ཡན་ཆད་དེའི་ཚེ་གནས་དང་དུས་ཅི་རིགས་སྒོ་ནས་སྤང་དགོས་ཏེ།
དེ་རང་གི་གནས་ལས་གཞན་དུ་སྤང་དགོས། དུས་རེ་ཞིག་སྤང་པའམ་གཏན་(༢་ན)དུ་
སྤང་བ་གང་རུང་དགོས་པའི་ཕྱིར། །
༈ ལྔ༌པ༌དང༌པོ༌གསུམ༌གྱི་ཡན་ལག་ཐུན་མོང་བ་ནི། རྩ་བར། འདི་གསུམ་ནི་སྲ་
བརྐྱང་བཏིང་བ་ལ་མི་འབྱུང་ངོ་། །ཞེས་བྱུང་། །འཆང་གཉིས་འབྲལ་བའི་སྤང་བ་ལས།
གསུམ་པོ་འདི་སྲ་བརྐྱང་བཏིང་བཞིན་པའི་དགེ་སློང་ལ་མི་འབྱུང་སྟེ། སྲ་བརྐྱང་གི་བག་
ཡངས་སུ་གནས་པར་གནང་བའི་གང་ཟག་ཡིན་པའི་ཕྱིར། 

 སྤང་ལྟུང་ཐུན་མོང་བ་ལས་བཅུ་ཚན་དང་པོ་བཤད་པ།
༈ གཉིས་པ་ཐུན་མོང་མ་ཡིན་པའི་ཡན་ལག་ནི། རྩ་བ། ཡོད་ནའོ། །རང་གི་ཉིད་
དོ། །ཞག་བཅུར་རྗེས་སུ་ཞུགས་པ་ཉིད་དོ། །གཞན་གྱི་ཉི་མའི་དང་པོ་ལའོ། གོས་ལའོ། །
འཁོར་གསུམ་ཁེབས་པའི་མཐའི་ཚད་ལའོ། །བྱིན་གྱིས་བརླབ་པ་དང་མ་འབྲེལ་བའོ། །
ཞེས་བྱུང་། འདི་ལ་གླེང་གཞི། རྒྱུ་མཚན། ངོ་བོ་གསུམ་པོ་གླེང་གཞི་བཅས་གནང་གཉིས་
ལས་བཅས་པའི་དེ་ནི། ཡུལ་མཉན་ཡོད་དུ་གང་ཟག་དགེ་སློང་རབ་ཏུ་མང་པོས། ཉོན་
མོངས་ཟང་ཟིང་ལ་གདུ་བ། ཉེས་པ་ཐོས་བསམ་བསྒོམས་པའི་བྱ་བ་ཤོར་བ་ལ་བརྟེན་
ནས། ཆོས་གོས་གསུམ་ལས་ལྷག་པར་འཆང་ན་སྤང་ལྟུང་ངོ་། །ཞེས་བཅས། གནང་
བའི་དེ་ནི་ཡུལ་རྒྱལ་པོའི་ཁབ་ཏུ་གང་ཟག་ཀུན་དགའ་བོ་ལ། ཉོན་མོངས་དང་ཉེས་པ་ནི་
མེད་ལ། དགེ་སློང་གིས་ཞག་བཅུའི་བར་དུ་གོས་ལྷག་པ་རུང་བ་མ་བྱས་པར་བཅང་བ་
གནང་ངོ་། །ཞེས་གནང་བར་མཛད་པའི་ཕྱིར། བམ་ལྔ་ལས། དེ་ལ་འཆང་བའི་གླེང་
གཞི་ནི་བཅས་པ་དང་གནང་བའི་དབང་གིས་རྣམ་པ་གཉིས་ཏེ། ཞེས་གསུངས་པའི་ཕྱིར།
གཉིས་པ་རྒྱུ་མཚན་སླ། །གསུམ་པ་ནི། དགེ་སློང་གིས་གཞི་རང་དབང་བའི་གོས་འཁོར་
གསུམ་ཁེབས་པ་ཡན་ཆད་དང་ཆོས་གོས་གསུམ་དང་བཅས་པ་གང་རུང་བྱིན་གྱིས་མ་
བརླབས་པ་ལ་བསམ་པ་འདུ་ཤེས་མ་འཁྲུལ་བས་སྦྱོར་བ་རང་སྟོབས་ཤན་སྟོབས་གང་
རུང་གིས་ཞག་བཅུར་འཆང་བས་མཐར་ཐུག་བཅུ་གཅིག་པའི་ཐོག་མར་སྐྱེད་པའི་ལྟུང་བ་
དངོས་གཞི་དེ་ཞག་བཅུ་འཆང་སྤང་གི་ལྟུང་བའི་མཚན་ཉིད་ཡིན་ཏེ། འདིའི་ཡན་ལག་གི་
གཙོ་བོ་རང་གིར་བཟུང་བའི་གོས་བྱིན་གྱིས་མ་བརླབ་པ་ཡིན་ལ་ཡན་(༢༠༠བ)ཡན་ལག་

བདུན་ཡང་མ་ཚང་ན་ན་སྨད་པའི་ཕྱིར། བམ་ལྔ་ལས། འདི་ལ་ཡན་ལག་བདུན་གྱིས་
དངོས་གཞིའི་ལྟུང་བར་འགྱུར་ཏེ། རང་གི་དང་། གོས་དང་། འཁོར་གསུམ་ཁེབས་པའི་
མཐའི་ཚད་དང་། ཡོད་པ་དང་། བྱིན་གྱིས་མ་བརླབ་པ་དང་། ཞག་བཅུར་རྗེས་སུ་ཞུགས་
པ་དང་། ཞག་བཅུ་གཅིག་པའི་སྐྱ་རེངས་ཤར་བའོ། །ཞེས་སོ། །འདི་ལ་སྦྱོར་ལྟུང་མེད་
དེ། འདི་དང་འཇོག་སོགས་བརྒྱད་ལ་ཚད་བཟུང་ནས་དེ་བར་ཉེས་མེད་དུ་གནང་བའི་
ཕྱིར། གནམ་རྩེ་ལྡེང་མ་ལས། འཆང་འབྲལ་འཇོག་པ་གསུམ་དང་ལྷུང་བཟེད་འཆང་བ།
དགོན་པའོ་འབྲལ་བ། རས་ཆེན་དང་། དབྱར་རྙེད་བཞག་འཕྱིས། གསོག་འཇོག་གི་
སྤང་བ་སྟེ་བརྒྱད་པོ་རྣམས་གནང་ལ་ཚད་བཟུང་ཡིན་པས་སྦྱོར་ལྟུང་མེད་ལ། ཞེས་གསུངས་
པའི་ཕྱིར་དང་། སྦྱོར་སྦོམ་མེད་ལ་སྦྱོར་བ་ལ་ཉེས་བྱས་སུ་བམ་ལྔར་བཤད་དོ། །འདི་ལ་
མདོག་དཀར་འབྱམ། ཁྲ་བོ། ནག་འབྱམ། ནག་འབྱམ་ཆེན་པོར་འདོད་པ་དག་ལ་ཤེས་
བྱེད་མེད་པས་མ་སྤྲོས། 
༈ གཉིས་པ་འབྲལ་སྤང་གི་ལྟུང་བ་ནི། རྩ་བར། བྱིན་གྱིས་བརླབས་པ་དང་། གནང་
བ་མ་ཐོབ་པ་ནི་བྱེད་པ་པོ་ཉིད་དོ། །དེའི་གནས་ཉེ་འཁོར་དང་བཅས་པ་ནས་གཞན་
ནས་གནས་པ་ལ་སྐྱ་རེངས་ཤར་ནའོ། །མཚམས་བྱས་པ་ལ་ནི་མཚམས་གནས་ཀྱི་
མཐའོ། །སོགས་བྱུང་། གླེང་གཞི། རྒྱུ་མཚན། ལྟུང་བའི་རྣམ་བཞག་གསུམ་ལས། དང་
པོ་ལ་བཅས་གནང་གཉིས་ལས་བཅས་པའི་ནི། ཡུལ་མཉན་ཡོད་དུ། གང་ཟག་དགེ་
སློང་རབ་ཏུ་མང་པོ། ཉོན་མོངས་ཆོས་གོས་མེད་པར་སྟོད་གཡོགས་ཙམ་གྱིས་ལྗོངས་རྒྱུ་
བ། ཉེས་པ་ནི་རང་གི་ལུས་མ་སྦས་པ་དང་གཞན་གྱི་བྱ་བ་ཤོར་བ་ལ་བརྟེན་ནས། ནུབ་
གཅིག་ཆོས་གོས་གསུམ་གང་རུང་དང་བྲལ་བར་མཚམས་ཀྱི་ཕྱི་རོལ་ཏུ་གནས་ན་སྤང་
བའི་ལྟུང་བྱེད་དོ། །ཞེས་བཅས། གནང་བའི་དེ་ནི་ཡུལ་རྒྱལ་པོའི་ཁབ་ཏུ། གང་ཟག་ནི་

ཚེ་དང་ལྡན་པ་འོད་སྲུང་ཆེན་པོ་དང་ཤཱ་(༢༠༡ན)རིའི་བུ་ལ། ཉོན་མོངས་དང་ཉེས་པ་མེད་
པར། འོད་སྲུང་རྒས་པ་དང་ཤཱ་རིའི་བུ་རླུང་ནད་ཅན་ལ་སྣམ་སྦྱར་དང་འབྲལ་བར་མི་
འགྱུར་བའི་གནང་བ་གནང་བའི་ཕྱིར། བམ་ལྔ་ལས། འབྲལ་བའི་སྤང་བའི་གླེང་གཞི་
ཡང་བཅས་པ་དང་གནང་བའི་དབང་གིས་རྣམ་པ་གཉིས་ཏེ། ཞེས་གསུངས་པའི་ཕྱིར།
རྒྱུ་མཚན་ནི་དགེ་སློང་གི་རྟགས་ཉམས་པ་དང་ཆོས་གོས་ཆུད་ཟོས་ཀྱི་ཉེས་པས་སོ། །
གསུམ་པ་ནི། དགེ་སློང་གིས་ས་གཞི་བྱིན་གྱིས་བརླབས་པའི་ཆོས་གོས་གསུམ་གང་རུང་
དུའང་ཚད་ལྡན་འཇིགས་བཅས་མ་ཡིན་པ་རང་གི་གནས་ཀྱི་ཉེ་འཁོར་དང་བཅས་པ་
ལས་གཞན་ཡིན་པ་སྲ་བརྐྱང་དང་མ་འབྲེལ་བ་ལས་བསམ་པ་དེར་འདུ་ཤེས་ཤིང་མ་
འཁྲུལ་བཞིན་དུ་འབྲལ་འདོད་མ་ལོགས་པས་སྦྱོར་བ་ཞག་གཅིག །འབྲལ་བར་བྱེད་
པའི་མཐར་ཐུག་ཞག་ཕྱི་མའི་སྐྱ་རེངས་ཤར་བ་ལ་བརྟེན་པའི་ལྟུང་བ་དངོས་གཞི་དེ།
ཆོས་གོས་དང་བྲལ་བའི་འབྲལ་སྤང་གི་མཚན་ཉིད་ཡིན་ཏེ། བྱེད་པ་པོ་བྱིན་གྱིས་རླབས་
པ་དང་གནང་བ་མ་ཐོབ་པ་ཡིན་ཡན་ལག་ལྔ་མ་ཚང་ན་ན་སྨད་པའི་ཕྱིར། བམ་ལྔ་ལས།
འདི་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ་གནང་བ་མ་ཐོབ་པ་དང༌། བྱིན་
གྱིས་རླབས་པ་དང་། ཆོས་གོས་གནང་བ་ནང་གནས་ཉེ་འཁོར་དང་བཅས་པ་དང་། ཞག་
གཅིག་འབྲལ་བའོ། །ཞེས་གསུངས་པའི་ཕྱིར། ཉེ་འཁོར་གྱི་གནས་ཚད་དུ་མ་ཡོད་
དེ། སྤྱིར་བཏང་དུ་ཁང་པ་དེའི་ཁོར་ཡུག་ཀུན་འདོམ་གང་ཚུན་ཆད་ཉེ་འཁོར་དང་།
དམིགས་བསལ་རྩིག་པ་མེད་པ་དང་ཤིང་གི་ཡལ་ག་དག་འབྲེལ་ལམ་ཐོག་འབྲེལ་ན་
རྒྱང་གྲགས་གཅིག་ཚུན་ཆད་ཉེ་འཁོར་ཡིན་ལ། ཆུ་ནམ་མཁའ་སོགས་བར་དུ་ཞུགས་ན་
རྩ་བ་ན་ཡོད་ཀྱང་ཉེ་འཁོར་མ་ཡིན་པའི་ཕྱིར། རྩ་བར། ཉེ་འཁོར་ནི་ཁོ་ར་ཁོར་ཡུག་ཏུ་
འདོམ་རེ་རེའོ། །ཞེས་དང་། ཡང་རྩ་བར། མཚམས་མེད་པའི་ལམ་དུ་ཐ་དད་མ་ཡིན་

པར་འགྲོ་བའི་མི་ལན་འདོམ་བཞི་བཅུ་རྩ་དགུའོ། །དབུས་ན་རྒྱང་གྲགས་ཀྱི་མཐའ་ཡན་
(༢༠༡བ) ཆད་ནི་ཐ་དད་པ་ཉིད་དོ། །ཞེས་དང་། མཚམས་གཞན་ནི་མ་ཡིན་ནོ། །ཞེས་
སོ། །བམ་ལྔ་ལས། ནམ་མཁའ་དང་ཆུ་ལ་སོགས་པས་ཆོད་ན་མཚམས་གཞན་ནི་དྲུང་ན་
འདུག་ཀྱང་ཉེ་འཁོར་མ་ཡིན་ནོ། །ཞེས་གསུངས་པའི་ཕྱིར། ན།་ཟོཀའ་ཀྐེལ
༈ གསུམ་པ་ཟླ་འཇོག་གི་སྤང་བ་ནི། རྩ་བར། ཁ་བསྐང་བ་ལ་རེ་བ་མེད་ན་ཆུང་བ་
ཁྲུ་གང་ཡན་ཆད་ཀྱང་ཆོག་པ་དང་འདྲའོ། །བྱིན་གྱིས་རླབས་པར་བྱ་བ་ཡོད་པ་ཉིད་ན་
ཡང་ངོ་། །གཞན་དུ་ན་དེ་ནི་ཞག་སུམ་ཅུ་འདས་ནའོ། །ཞེས་བྱུང་། འདི་ལ་གསུམ་ལས།
གླེང་གཞི་ལ་ཡུལ་ནི་མཉན་ཡོད། གང་ཟག་ནི་དགེ་སློང་རབ་ཏུ་མང་པོ། ཉོན་མོངས་ནི་
ཟང་ཟིང་ལ་གདུ་བ། ཉེས་པ་གོས་ཀྱི་ཁ་གསོག་འཇོག་པ་ལ་བརྟེན་ནས། ཁ་གསོག་གི་
གོས་ཟླ་བ་ལས་འདས་པར་འཇོག་ན་སྤང་བའི་ལྟུང་བྱེད་དོ། །ཞེས་བཅས་སོ། །གཉིས་
པ་ནི། འདོད་པ་ཆེས་པ་དང་། ཁ་བསྐོང་གི་རེ་བས་འབད་རྩོལ་ཆེ་བས་ཐོས་བསམ་ལ་
གནོད་པའི་རྒྱུ་མཚན་གྱིས་སོ། །གསུམ་པ་ནི་དགེ་སློང་གིས་གཞིའི་དངོས་པོ་གོས་ཡིན་
པ་རྒྱུའི་སྒོ་ནས་རུང་བ་ཁྲུ་གང་དུ་ལོངས་ཤིང་འཁོར་གསུམ་ཁེབས་པ་ལས་ཆུང་། རང་
དབང་བར་ཁ་སྐོང་གི་རེ་བ་དང་བཅས་ཤིང་བྱིན་གྱིས་མ་རླབས་པ་སྲ་བརྐྱང་གཏིང་དུས་
མ་ཡིན་པ་ལ་བསམ་པ་དེར་འདུ་ཤེས་ཤིང་མ་འཁྲུལ་བར་འཆང་འདོད་ཀྱི་སྦྱོར་བ་རང་
ངམ་ཤན་གང་རུང་གི་སྟོབས་ཀྱིས་མཐར་ཐུག་ཞག་སུམ་ཅུ་འདས་པར་འཆང་བས་སྐྱེད་
པའི་ལྟུང་བ་དངོས་གཞི་དེ། ཟླ་འཇོག་གི་སྤང་ལྟུང་གི་མཚན་ཉིད་ཡིན་ཏེ། ཡན་ལག་གི་
གཙོ་བོ་ཁ་སྐོང་གི་རེ་བ་ཡོད་པ་དང་། བྱིན་གྱིས་རླབས་པའི་ཆོས་གོས་གསུམ་མེད་པ་
ཡིན་པ། ཡན་ལག་ལྔ་མ་ཚང་ན་དངོས་གཞིའི་ལྟུང་བ་ན་སྨད་དུ་འགྱུར་བའི་ཕྱིར། བམ་
ལྔ་ལས། ཡན་ལག་དངོས་གཞིའི་ལྟུང་བར་འགྱུར་ཏེ། གོས་ཁ་བསྐོང་ལ་རེ་བ་ཡོད་པ་

དང་། བྱིན་གྱིས་བརླབས་པའི་ཆོས་གོས་གསུམ་མིན་པ་དང་། གོས་དང་། ཚད་ཁྲུ་གང་
ཡན་ཆད་དང༌། ཞག་སུམ་ཅུ་འདས་པའོ། །ཞེས་གསུངས་པའི་ཕྱིར།
༈ བཞི་པ་འཁྲུར་འཇུག་གི་སྤང་ལྟུང་ནི། རྩ་བར། འདུ་ཤེས་གཙོ་ཆེར་བྱེད་པ་པོ་
ཉིད་ཡིན་ནོ། །(༢༠༢ན)དེ་ནི་ཤེས་གཙོ་བོའོ། །དགེ་སློང་མ་ཉིད་དང༌། དེ་ཉེ་དུ་མ་ཡིན་པ་
ཉིད་དག་ལའོ། །བྱིན་གྱིས་བརླབས་པ་རང་གི་རྙིང་པ། ནས། མན་ཆད་གཅིག་པ་ཉིད་
དོ། །ཞེས་བྱུང་། འདིར་གསུམ་ལས། གླེང་གཞི་ཡུལ་མཉན་ཡོད་དུ། གང་ཟག་འཆར་
ཀས། ཉོན་མོངས་པ་འདོད་ཆགས་ཀྱིས། ཉེས་པ་རང་གི་ས་བོན་གྱིས་གོས་པའི་གོས་
རྙིང་པ་དགེ་སློང་མ་ཉེ་དུ་མ་ཡིན་པ་སྦེད་མར་འཁྲུར་བཅུག་པས་ས་བོན་རང་གི་མངལ་
དུ་བླུགས་པ་ལས་བུ་ཆགས་པས། སངས་རྒྱས་ཀྱིས་དེ་སྲིད་པ་ཐ་མ་པ་དགེ་སློང་འོད་
སྲུང་གཞོན་ནུ་སྐྱེ་བར་ལུང་བསྟན་ནས་འདི་བཅས་སོ། །རྩ་བར། སྦྲུམ་མ་དབེན་པར་
བཞག་གོ །ཞེས་སོགས་བྱུང་། གཉིས་པ་རྒྱུ་མཚན་གཞན་མ་དད་པ་སོགས་སོ། །གསུམ་
པ་ནི་དགེ་སློང་གིས་གཞི་དགེ་སློང་མ་དང་ཉེ་དུ་མ་ཡིན་པ་སོགས་ཐ་སྙད་བདུན་ལྡན་ལ་
བསམ་པ་འདུ་ཤེས་ཤིང་སྦྱོར་བ་གོས་རྙིང་འཁྲུད་འཚེད་འཆག་གསུམ་གང་རུང་བྱེད་དུ་
འཇུག་པར་འདོད་ཅིང་མཐར་ཐུག་ཕྱོགས་གཅིག་ཙམ་ཡན་ཆད་བྱས་པས་སྐྱེད་པའི་
དངོས་གཞིའི་ལྟུང་བ་དེ། འཁྲུར་འཇུག་གི་སྤང་ལྟུང་གི་མཚན་ཉིད་ཡིན་ཏེ། གཙོ་བོ་འདུ་
ཤེས་དང་དགེ་སློང་མ་ཉེ་དུ་མ་ཡིན་པ་དང་ཡན་ལག་བརྒྱད་མ་ཚང་ན་ན་སྨད་ཡིན་པའི་
ཕྱིར། བམ་ལྔ་ལས། ཡན་ལག་བརྒྱད་ཀྱི་དངོས་གཞིའི་ལྟུང་བར་འགྱུར་ཏེ། བྱིན་གྱིས་
བརླབས་པ་དང་། རང་གི་དང་། རྙེད་པ་དང་། འཁྲུར་གཞུག་པར་འོས་པ་དང་། གོས་
དང་། དགེ་སློང་མ་ཉེ་དུ་མ་ཡིན་པ་དང་། བསྒོ་བ་དང་། བྱས་པའོ། །ཞེས་གསུངས་པའི་
ཕྱིར། སྦྱོར་བ་གཅིག་གིས་འཁྲུད་འཚེད་འཆག་གསུམ་བྱས་ཀྱང་དངོས་གཞི་གཅིག་སྐྱེད་

དོ། །ཉེ་དུ་ནི་བདུན་ཆ་སོགས་སོ། །རྙིང་པ་དུས་ཚིགས་སུ་མ་སྤྱད་ཀྱང་མི་གཙང་བས་
གོས་པས་ཀྱང་སྐྱེད་དོ། །ཊིཀྐ་ལས། ཆོས་གོས་བདུན་པོ་དག་ལས་གང་ཡང་རུང་བའོ། །
ཞེས་གསུངས་པའི་བདུན་ཡོད་དེ། ལུང་ལས། ཆོས་གོས་ཞེས་བྱ་བ་ནི་བདུན་པོ་བལ་
གོས་དང་། ཤ་ནའི་གོས་(༢༠༢བ)དང་། ཟར་མའི་གོས་དང་། དུ་གུ་ལའི་གོས་དང་། རས་
བལ་གྱི་གོས་དང་། ཀོ་ཏམ་པའི་གོས་དང་། ཉི་འོག་གི་གོས་དག་ལས་གང་ཡང་རུང་
བའོ། །ཞེས་གསུངས་པའི་ཕྱིར།
ཉེ་དུ་མ་ཡིན་པ་ཡན་ལག་ཏུ་དགོས་པའི་ལྟུང་བ་ཉེར་དགུ་ཡོད་དེ། བསླབ་བྱ་ཆེན་
མོ་ལས། འཁྲུར་འཇུག་ལེན་དང་སློབ་པ་དང་། སློང་བར་རིགས་དང་དཔགས་པ་སློང་།
སོ་སོས་དཔགས་དང་བལ་རྨེལ་དང་། །མངོན་ཚན་ཉོ་ཚོང་ལྷུང་བཟེད་འཚོལ། །ཐ་ག་
གཉིས་དང་གོས་བྱེད་དང་། །གོས་བྱིན་འདུག་གནས་ཟ་བ་དང༌། །བསོད་པ་སློང་དང་
གཅེར་བུ་སྟེར། །མགྲོན་གཉེར་རིང་འདུག་རས་ཆན་ཚོལ། །ཆོས་སྟོན་དབེན་པར་འདུག་
འགྲེང་དང་། །སྦྱོར་བཅུག་ཡང་ཡང་ཟ་བ་དང་། །དོ་གསུམ་ཙམ་ལས་ལྷག་ལེན་དང་། །
བུད་མེད་དང་འགྲོ་ལྷན་ཅིག་ཉལ། །སོ་སོར་བཤགས་པ་དང་པོ་གཉིས། །དེ་ལྟར་ཉི་ཤུ་
རྩ་དགུའོ། །ཞེས་གསུངས་པའི་ཕྱིར། འདི་ཉེར་དགུ་པོ་ལུང་དང་བསྟན་བཅོས་རེ་རེས་
ཀྱང་བཤད་པ་མངོན་སུམ་དུ་གྲུབ་བོ། ། 
དགེ་སློང་མས་སྐྱེད་པའི་ལྟུང་བ་བཅུ་གསུམ་ཡོད་དེ། །བསླབ་བྱ་ཆེན་མོ་ལས།
འཁྲུར་འཇུག་ལེན་དང་བལ་རྨེལ་དང༌། །མ་བསྐོས་ཉི་མ་ནུབ་པ་དང་། གོས་བྱེད་པ་དང་
གོས་བྱིན་དང་། །མགྲོན་ལམ་འཇུག་དང་གྲུར་འཇུག་དང༌། །དབེན་པར་འགྲེང་དང་
སྦྱོར་བཅུག་དང་། །སོ་སོར་བཤགས་པ་དང་པོ་གཉིས། །དེ་ལྟར་རྣམ་པ་བཅུ་གསུམ་
མོ། །ཞེས་གསུངས་པའི་ཕྱིར།

 ལྔ་པ་ལེན་པའི་དེ་ནི། །རྩ་བར། ལེན་ནའོ། །རྣམ་པར་རིག་བྱེད་ཀྱིས་སོ། །
གོས་སོ། །ཞེས་བྱུང་། བཅས་པའི་གླེང་གཞི་ཡུལ་མཉན་ཡོད་དུ། གང་ཟག་ཉེ་དགའ།
ཉོན་མོངས་འདོད་ཞེན་གྱིས། ཉེས་པ་དགེ་སློང་མ་ཉེ་དུ་མ་ཡིན་པར་གོས་ལེན་པས།
འདི་བཅས། གནང་བའི་གླེང་གཞི་ཡུལ་མཉན་ཡོད་དུ། གང་ཟག་དགེ་སློང་མང་པོ། ཉོན་
མོངས་དང་ཉེས་པ་མེད་པར། དགེ་སློང་མ་ཉེ་དུ་མ་ཡིན་པ་ལ་གོས་བརྗེ་བ་ལས་དེ་ལྟར་
གནང་བའོ། །རྒྱུ་མཚན་འདོད་ཞེན་ཆེ་བས་སོ། །དགེ་སློང་གི་ཉེ་དུ་མ་ཡིན་པའི་དགེ་སློང་
མ་ལ་གོས་ནན་གྱིས་བླངས་པའི་ལྟུང་བ་དངོས་གཞི་དེ། དགེ་སློང་མ་ལས་གོས་ལེན་
པའི་སྤང་(༢༠༣ན)བའི་མཚན་ཉིད། ཡན་ལག་ལྔ་མ་ཚང་ན་ན་སྨད་ཡིན་པའི་ཕྱིར། བམ་
ལྔ་ལས། འདི་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། དགེ་སློང་མ་ཉེ་དུ་མ་
ཡིན་པ་དང་། གོས་དང་རུང་བ་དང་། ངག་གི་རྣམ་པར་རིག་བྱེད་དང་། ལེན་པའོ།
ཞེས་སོ། །སྦྱོར་བ་གཅིག་གིས་དུ་མ་ལེན་ཀྱང་དངོས་གཞི་གཅིག་གོ །
༈ དྲུག་པ་གོས་སློང་བའི་དེ་ནི། རྩ་བར། ཐོབ་ན་དངོས་གཞིའོ། །ཆོས་གོས་སོ། །
ཞེས་བྱུང་། གླེང་གཞི་ཡུལ་རྒྱལ་བྱེད་ཚལ་དུ། གང་ཟག་ཉེ་དགས། ཉོན་མོངས་འདོད་
ཞེན་གྱིས། ཉེས་པ་ཁྱིམ་བདག་གཅིག་ལ་ཆོས་ཀྱིས་བསླས་ཏེ་གོས་གྱོན་པ་ནན་གྱིས་
བླངས་པས་དེ་མ་དད་པས། འདི་བཅས། གནང་བའི་ནི། ཡུལ་མཉན་ཡོད་དུ། གང་ཟག་
གྲོང་ཁྱེར་ཕྲེང་ཅན་གྱི་དགེ་སློང་བཞི་བཅུ་ལ། ཉོན་མོངས་དང་ཉེས་པ་མེད་པར། གོས་
ཆོམ་རྐུན་པས་འཕྲོག་པ་སོགས་ལ་སློང་བ་གནང་ངོ་། །དགེ་སློང་གིས་ཁྱིམ་པ་ཉེ་དུ་མ་
ཡིན་པ་གོས་རུང་བ་ཚད་ལྡན་བསླངས་པ་ལས་བྱུང་བའི་དངོས་གཞིའི་ལྟུང་བ་དེ། སློང་
བའི་སྤང་བའི་མཚན་ཉིད། ཡན་ལག་ལྔ་མ་ཚང་ན་ན་སྨད་དེ། གོས་ཕྲོགས་པ་མ་ཡིན་
པས་སློང་མི་རིགས་པ་དང་། ཁྱིམ་པ་ཉེ་དུ་མ་ཡིན་པ་དང་། གོས་རུང་བ་ཚད་ལྡན་ལས་

མི་ཆུང་བ་དང་། རིན་ཁ་དོག་ཚད་རྣམས་ཀྱིས་གང་བསླང་བ་དང་། དེ་ཉིད་ཐོབ་པ་ལྔ་མ་
ཚང་ན་ན་སྨད་པའི་ཕྱིར། བམ་ལྔ་ལས། འདི་ལ་ཡན་ལག་ལྔས་དངོས་གཞིའི་ལྟུང་བར་
འགྱུར་ཏེ། ཞེས་པ་ནས། གང་བསླང་བ་དང་། དེ་ཉིད་ཐོབ་པའོ། །ཞེས་གསུངས་པའི་ཕྱིར།
༈ བདུན་པ་སློང་རིགས་པའི་དེ་ནི། རྩ་བར། བྱིན་གྱིས་བརླབས་པ་ཐམས་ཅད་མེད་
ན་སློང་བར་རིགས་པ་ཉིད་དོ། །ཞེས་སོགས་དང་། ཐོབ་ན་དངོས་གཞིའོ། །ཞེས་དང་།
སྦྱིན་པར་བྱ་བ་མི་སྦྱིན་ན་ཡང་ངོ་། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་
གྲོང་ཕྲེང་ཅན་གྱི་དགེ་སློང་བཞི་བཅུ་དང་དྲུག་སྡེ་རྣམས། ཉོན་མོངས་མ་བརྟགས་པར་སྤྱོད་
པ་དང་འདོད་ཞེན་གྱིས། ཉེས་པ་དྲོད་མི་ཤེས་པས་སློང་བ་ན། འདི་བཅས་སོ། །དགེ་
སློང་ཆོས་གོས་བྱིན་རླབས་ཅན་མེད་པས་སློང་རིགས་ཀྱང་ཁྱིམ་པ་ཉེ་དུ་མ་ཡིན་པར་སྟོད་
གཡོགས་དང་སྨད་གཡོགས་ཟུར་ཚད་ལྷག་པ་ཐོབ་པའི་ལྟུང་བ་དངོས་གཞི་དེ། སློང་
རིགས་པའི་སྤང་བའི་མཚན་ཉིད། ཡན་ལག་ལྔ་མ་ཚང་ན་ན་སྨད་ཡིན་པའི་ཕྱིར་ཏེ། གོས་
དེ་མེད་པས་སློང་རིགས་པ་དང་། ཁྱིམ་པ་ཉེ་དུ་མ་ཡིན་པ་དང་། སྟོད་གཡོགས་སྨད་
གཡོགས་ཚད་ལས་མི་ཆུང་བ་དང་། དེ་གཉིས་ལས་ལྷག་པ་དང་། ལེན་པ་དང་ལྔ་དགོས་
པའི་ཕྱིར། བམ་ལྔ་ལས། འདི་ལ་ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ནས།
དེ་དག་ལས་ཡན་ལག་མ་ཚང་ན་ཅི་རིགས་པར་ན་སྨད་དོ། །ཞེས་གསུངས་པའི་ཕྱིར།
འཚོ་བའི་ཡོ་བྱད་བཅུ་གསུམ་བྱིན་རླབས་ཅན་གང་མེད་པ་སློང་རིགས་པ་ལ་སྟོད་
གཡོགས་སྨད་གཡོགས་གཉིས་ཡོད་དེ། མ་དྲས་པའི་ཁྱིམ་པའི་སྟོད་གཡོགས་སམ།
སྣམ་ཕྲན་གླེགས་བུ་མེད་པའི་བླ་གོས་ཆེ་ཚད་སྲིད་དུ་ཁྲུ་བཅུ་གཉིས་དང་ཞེང་དུ་གསུམ་
ཡིན། མ་དྲས་པའི་ཁྱིམ་པའི་སྨད་གཡོགས་སམ་མ་དྲས་པའི་སྣམ་ཕྲན་མེད་པའི་མཐང་
གོས་ཆེ་ཚད་སྲིད་དུ་ཁྲུ་བདུན་དང་ཞེང་དུ་ཁྲུ་དོ་ཡོད་པ་དེ་ཡིན་པའི་ཕྱིར། རྩ་བར། ཁྱིམ་

པའི་སྟོད་གཡོགས་ཆེ་ཚད་ནི་རས་ཡུག་ཆེན་ཁྲུ་བཅུ་གཉིས་པའོ། །སྨད་གཡོགས་ནི་རས་
ཡུག་ཕྲན་བདུན་པ་དང་དོ་པའོ། །ཞེས་གསུངས་པའི་ཕྱིར། བམ་ལྔ་ལས། སྟོད་གཡོགས་
སྨད་གཡོགས་དང་བཅས་པ་ནི་རྣམ་པ་གཉིས་ཏེ། ཁྱིམ་པའི་དང་དགེ་སློང་གིའོ། །དེ་
གཉིས་སྨོས་པ་ནི་དགེ་སློང་གོས་འཆང་བར་འདོད་པ་རྣམ་པ་གཉིས་ཀྱིས་དབང་དུ་
མཛད་པའི་ཕྱིར་ཞེས་གསུངས་སོ། །འདི་ལ་འཁྲུལ་ནས་ཆོས་གོས་སྣམ་ཕྲན་དང་གླེགས་
བུ་མེད་པ་མ་འཆོས་ཤིག །འདི་དག་གཞི་སྨད་དུ་བཤད་ཡོད། 
༈ བརྒྱད་པ་དཔགས་པ་སློང་བའི་དེ་ནི། རྩ་བར། དཔགས་པ་མ་ཕུལ་བར་ཤེས་
པ་ནི་མ་དཔགས་པ་དང་འདྲའོ། །དེ་ཉིད་གཞན་ཡིན་ནོ། །ཞེས་བྱུང་། གླེང་གཞི་ཡུལ་
མཉན་ཡོད་དུ། གང་ཟག་ཉེ་དགས། ཉོན་མོངས་འདོད་ཞེན་གྱིས། ཉེས་པ་ཁྱིམ་པ་ཕོ་མོ་
ལ་རང་གི་བློས་དཔགས་པའི་རས་ཡུག་ལས་བཟང་བ་བསླང་པས། འདི་བཅས་སོ།
དགེ་སློང་གིས་ཉེ་དུ་མ་ཡིན་པའི་ཁྱིམ་བདག་ལ་རང་གི་བློས་དཔགས་པའི་ཡོ་བྱད་ལས་
ལྷག་པ་བསླངས་པའི་ལྟུང་བ་དངོས་གཞི་དེ་(༢༠༤ན)དཔགས་པ་སྤོང་བའི་སྤང་བའི་
མཚན་ཉིད། ཡན་ལག་ལྔ་མ་ཚང་ན་ན་སྨད་ཡིན་ཏེ། གོས་བརླག་པ་སོགས་མ་ཡིན་པས་
སློང་མི་རིགས་པ་དང་། ཉེ་དུ་མ་ཡིན་པ་དང་། ཚད་རུང་མ་དཔགས་པར་ཤེས་པ་དང་།
དེ་བསླབ་པ་དང་། དེ་ཉིད་ཐོབ་པ་ལྔ་དགོས་པའི་ཕྱིར། བམ་ལྔ་ལས། འདི་ལ་ཡན་ལག་
ལྔས་དངོས་གཞིའི་ལྟུང་བར་འགྱུར་ཏེ། ཞེས་སོ། ། 
༈ དགུ་པ་སོ་སོ་ནས་དཔགས་པའི་དེ་ནི། རྩ་བར། སྤྱིན་པར་བྱེད་པ་སྤུངས་ཆེ་ཆེ་
བ་ཡང་ངོ་། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་ཉེ་དགས། ཉོན་
མོངས་འདོད་ཞེན་གྱིས། ཉེས་པ་ཁྱིམ་པ་ཕོ་མོ་གཉིས་ལ་རང་རང་གིས་བློས་དཔགས་
པའི་རས་ཡུག་ལས་བཟང་བ་རེ་རེ་བླངས་པས། འདི་བཅས། དགེ་སློང་གི་ཉེ་དུ་མ་ཡིན་

པའི་ཁྱིམ་པ་ཕོ་མོ་སོ་སོས་དཔགས་པ་ལས་ལྷག་པའི་གོས་རེ་ཐོབ་པའི་དངོས་གཞིའི་དེ།
སོ་སོ་ནས་དཔགས་པའི་དེའི་མཚན་ཉིད། ཡན་ལག་ལྔའི་གཞན་སྔ་མ་ལྟར་ལས་སོ་སོ་
ནས་རེ་རེ་ལེན་པ་དང་རེ་རེ་ཐོབ་པ་དགོས་པའི་ཕྱིར། བམ་ལྔ་ལས། འདི་ཡན་ལག་
ལྔས་དངོས་གཞིའི་ལྟུང་བར་འགྱུར་ཏེ། ཞེས་སོ། ། 
༈ བཅུ་པ་བསྐུར་བའི་དེ་ནི། རྩ་བར། བསྐུར་བ་དང་། བསྡད་པ་ལྷག་གམ་ཁས་མ་
བླངས་ནའོ། །བླངས་ནའོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་ཉེ་
དགས། ཉོན་མོངས་འདོད་ཞེན་གྱིས། ཉེས་པ་བྲམ་ཟེ་ཞིག་གིས་པ་ན་དྲུག་ཅུ་རྒྱས་སྤྲས་
པ་སྤོས་འཚོང་ལ་བཅོལ་བའི་རྒྱུས་ཁྱེའུ་དེ་ལ་པ་ན་དྲུག་ཅུའི་ཆད་པ་བྱུང་བས། འདི་བཅས་
སོ། །དགེ་སློང་གིས་ཆོས་གོས་རིན་འོང་རྒྱུ་དེ་ཞལ་ཏ་བ་ལ་བསྐུལ་བ་གསུམ་དང་བསྡད་
པ་གསུམ་མཚན་གཉིས་ལས་ལྷག་བཞི་པ་གང་རུང་བྱས་ནས་གོས་བླང་བའི་དངོས་
གཞིའི་དེ། བསྐུར་བའི་སྤང་པའི་མཚན་ཉིད། ཡན་ལག་ལྔ་མ་ཚང་ན་དངོས་གཞི་མི་སྐྱེད་
དེ། བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། སྦྱིན་བདག་དང་ཕོ་
ཉ་དང་ཞལ་ཏ་བྱེད་པ་གསུམ་ཆར་མི་ཉིད་དང་ཁྱིམ་པ་ཉིད་ཡིན་པ་དང་། གོས་ཀྱི་
རིན་(༢་༤བ)རུང་བ་མ་ཡིན་པ་སྤངས་པ་དང་། བསྐུལ་བ་དང་བསྡད་པ་ལྷག་པ་དང་།
སྦྱིན་པར་བྱེད་པའི་སེམས་བསྡུ་བར་རྗེས་སུ་བསྒྲུབ་པ་ཁས་མ་བླངས་པ་དང་། གོས་
བླངས་པའོ། །ཞེས་སོ། །

བཅུ་ཚན་གཉིས་པ་བཤད་པ།
 ༈ བཅུ་ཚན་གཉིས་པ་ལ། བསྡུས་དོན་དང་། སོ་སོར་བཤད་པ་གཉིས། དང་པོ་ནི།
སྡོམ་ལས། སྲིན་བལ་འབའ་ཞིག་ཆ་གཉིས་དང་།
འཁྲུ་བ་དང་ནི་གསེར་དངུལ་ལེན། །མངོན་ཚན་ཅན་དང་ཉོ་འཚོང་ངོ་། །ཞེས་གསུངས་
པ་སྤང་བ་བཅུ་ཚན་གཉིས་པ་ཡོད་དེ། །སྲིན་བལ་གྱི་དེ། བལ་ནག་འབའ་ཞིག་གི་དེ།
ཆ་གཉིས་བསྲེས་པའི་དེ། ལོ་དྲུག་ནང་གི་དེ། མཐོ་གང་གི་དེ། བལ་ཐོགས་པའི་དེ།
བལ་རྨེལ་འཇུག་གི་དེ། གསེར་དངུལ་ལ་རེག་པའི་དེ། མངོན་ཚན་གྱི་སྤྱོད་པའི་དེ། ཉོ་
ཚོང་བྱེད་པའི་སྤང་བ་དང་བཅུ་ཡོད་པའི་ཕྱིར། །
བཅུ་གཅིག་པ་སྲིན་བལ་གྱི་སྟན་བྱེད་པའི་སྤང་བ་ནི། རྩ་བར། སྲིན་བལ་གྱི་སྟན་
བྱས་སམ་བྱེད་དུ་བཅུག་ནའོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་
དགེ་སློང་མང་པོས། ཉོན་མོངས་པ་འདོད་ཞེན་གྱིས། ཉེས་པ་སྲིན་བལ་གྱི་སྟན་གསར་
པ་བྱས་པས་གཞན་མ་དད་པ་ལ། འདི་བཅས་སོ། །དགེ་སློང་གིས་སྲང་བཅུ་ལས་ལྷག་
པའི་སྲིན་བལ་གྱི་སྟན་རང་ངམ་བསྐོས་པ་གང་རུང་གིས་བྱས་པ་བཀྲམ་པའི་དངོས་
གཞིའི་ལྟུང་བ་དེ། སྲིན་བལ་གྱི་སྟན་བྱེད་པའི་སྤང་ལྟུང་གི་མཚན་ཉིད། ཡན་ལག་མ་
ཚང་ན་ན་སྨད་འདྲ་སྟེ། བམ་ལྔ་ལས། ཡན་ལག་ལྔ་ལས་དངོས་གཞིའི་ལྟུང་བར་འགྱུར་
ཏེ། སྲིན་བལ་དང་། གསར་པ་དང༌། སྟན་དང་བྱས་པ་དང༌། བྱེད་པ་མཐར་ཐུག་པའི་
དང་པོ་བཀྲམ་པ་ཉིད་དོ། །ཞེས་སོ། །ཚད་གདིང་བ་ལྟར་རོ། །
༈ བཅུ་གཉིས་པ་བལ་ནག་འབའ་ཞིག་གིས་སྟན་བྱེད་པའི་སྤང་བ་ནི། རྩ་བར།

ལུག་གི་བལ་ནག་པོ་འབའ་ཞིག་དག་གོ །རང་བཞིན་གྱིས་སོ། །སྔོན་པོ་དང་། འདས་
ཁ་དང་ཁམ་པ་དག་ཀྱང་དེ་ཉིད་དོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་
ཟག་དགེ་སློང་མང་པོས། ཉོན་མོངས་འདོད་ཞེན། ཉེས་པ་ལུག་བལ་ནག་པོ་འབའ་ཞིག་
གིས་སྟན་གསར་པ་བྱེད་པས། འདི་བཅས་སོ། །ལྟུང་བའི་མཚན་ཉིད་སྲིན་བལ་དང་འདྲ་
སྟེ་རང་བཞིན་གྱིས་གནག་པ་དང་སྔོ་བ་དང་འདམ་ཁ་དང་ཁམ་པ་གང་བྱས་ཀྱང་འདྲ་
བའི་ཕྱིར། བམ་ལྔ་ལས། ནག་པོ་བཞི་སྟེ། ཞེས་སོ། །ཡན་ལག་མ་ཚང་ན་ན་སྨད་ཡིན་
ཏེ། བམ་ལྔ་ལས། ཡན་ལག་ལྔས། དངོས་གཞིའི་ལྟུང་བར་འགྱུར་ཏེ། ལུག་བལ་ནག་
པོ་འབའ་ཞིག་དང་། གསར་པ་དང་། སྟན་དང༌། བྱས་པ་དང། བྱེད་པ་མཐར་ཐུག་པའི་
དང་པོ་བཀྲམ་པ་ཉིད་དོ། །ཞེས་གསུངས་པའི་ཕྱིར། །
༈ བཅུ་གསུམ་པ་ཆ་གཉིས་ནི། རྩ་བར། དེ་དག་ཕྱེད་པས་ལྷག་པ་ཉིད་ནའོ། །ཞེས་
བྱུང་། གླེང་གཞི་ཡུལ་མཉན་ཡོད་དུ། གང་ཟག་དགེ་སློང་མང་པོས། ཉོན་མོངས་འདོད་
ཞེན་གྱིས། ཉེས་པ་འཁོབ་བལ་ཅུང་ཟད་དང་བལ་ནག་པོ་འབའ་ཞིག་གིས་སྟན་གསར་
པ་བྱེད་པས། འདི་བཅས་སོ། །མཚན་ཉིད་ནག་པོ་ཕྱེད་ལས་ལྷག་པའི་སྟན་བྱེད་པ་དང་
གཞན་ཚད་སོགས་འདྲ་སྟེ། ཡན་ལག་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་
ལག་ལྔས་དངོས་གཞིའི་ལྟུང་བར་འགྱུར་ཏེ། ལུག་བལ་ནག་པོ་དག་ཕྱེད་པས་ལྷག་པ་
ཉིད་དང་། གསར་བ་དང་། སྟན་དང་། བྱས་པ་དང་། བྱེད་པ་མཐར་ཐུག་པའི་དང་པོ་
བཀྲམ་པ་ཉིད་དོ། །ཞེས་སོ། ། 
༈ བཅུ་བཞི་པ་ལོ་དྲུག་གི་ནང་དུ་སྟན་གཉིས་པ་ནི། རྩ་བར། གནང་བ་མ་ཐོབ་
པར་གཞན་ཡོད་པ་འམ་རང་དགར་བཏང་བས་ལོ་དྲུག་མ་ལོན་པར་སྟན་བྱ་བ་ཉིད་
ནའོ། །ཞེས་བྱུང་། བཅས་པའི་གླེང་གཞི་ཡུལ་མཉན་ཡོད་དུ། གང་ཟག་དགེ་སློང་མང་

པོས་ཉོན་མོངས་འདོད་ཞེན་གྱིས་ཉེས་པ་ལོ་དྲུག་མ་ལོན་པར་སྟན་གསར་བྱེད་པས་འདི་
བཅས་སོ། །གནང་བའི་ནི་ཡུལ་འབྲོག་གནས་སུ་གང་ཟག་ནི་དགེ་སློང་ལག་གི་བླ།
ཉོན་མོངས་དང་ཉེས་པ་མེད་པར་ལོ་དྲུག་མ་ལོན་པར་སྟན་གསར་པ་བྱེད་པ་ལ་དགེ་
འདུན་གྱིས་གནང་ན་ཉེས་མེད་བཅས་སོ། །དགེ་སློང་གི་ལོ་དྲུག་གི་ནང་དུ་གནང་བ་
མ་ཐོབ་པར་སྟན་སྔ་མ་ལས་སྟན་གསར་གཉིས་པ་བྱས་པའི་ལྟུང་བ་དེ་དེའི་མཚན་ཉིད།
ལག་མ་ཚང་ན་ན་སྨད་པའི་ཕྱིར་ཏེ། བམ་ལྔ་ལས། ཡན་ལག་དྲུག་གིས་དངོས་
གཞིའི་ལྟུང་བར་འགྱུར་ཏེ། གནང་བ་མ་ཐོབ་པ་དང་། ལོ་དྲུག་མ་ལོན་པ་དང་གསར་པ་
དང་། སྟན་དང་། བྱེད་པ་མཐར་ཐུག་པའི་དང་པོ་བཀྲམ་པ་ཉིད་དོ། །ཞེས་སོ། ། 
 ༈ བཅོ་ལྔ་པ་མཐོ་གང་གི་ནི། རྩ་བར། གདིང་བ་རྙིང་པ་ལས་བདེ་བར་གཤེགས་
པའི་མཐོ་གང་གིས་མ་གླན་པའི་གདིང་བ་གསར་པ་སྤྱོད་ནའོ། །ཞེས་བྱུང་། གླེང་གཞི་
ཡུལ་མཉན་ཡོད་དུ། གང་ཟག་དགེ་སློང་མང་པོས་ཉོན་མོངས་དྲོད་མི་ཤེས་པས། སོ་
སོར་མི་རྟོག་པར་ལོངས་སྤྱོད་པ། ཉེས་པ་གདིང་བ་གསར་པ་རྙེད་པས་རྙིང་པ་ལྟོས་མེད་
དུ་དོར་བས་སྲིན་བུའི་རང་བཞིན་དུ་སོང་བ་གཟིགས་ནས་ཁྱིམ་པའི་དད་རྫས་ཆུད་མི་ཟ་
བ་དང་གསར་པ་མི་སྡུག་པར་བྱ་བའི་ཕྱིར། རྙིང་པ་བདེ་གཤེགས་མཐོ་གང་འཁོར་བས་
སྦྱོར་བར་བཅས་པའི་ཕྱིར། དགེ་སློང་གིས་གདིང་བ་གསར་པར་རྙིང་པ་ཡོད་ན་བདེ་
གཤེགས་མཐོ་གང་འཁོར་བ་མ་སྦྱར་བར་སྤྱོད་པའི་ལྟུང་བ་དངོས་གཞི་དེ་བཅོ་ལྔ་པ་དེའི་
ངོ་བོ་ཡིན་ཏེ། ཡན་ལག་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་ལྔས་
དངོས་གཞིའི་ལྟུང་བར་འགྱུར་ཏེ། གདིང་བ་གསར་པས་གསར་པ་དང་། བྱས་པ་དང་།
གདིང་བ་རྙིང་པ་ཡོད་པ་དང༌། བདེ་བར་གཤེགས་པའི་མཐོ་གང་གིས་མ་གླན་པ་དང་། སྤྱོད་
པ་ཉིད་དོ། །ཞེས་སོ། །

༈ བཅུ་དྲུག་པ་བལ་ཐོགས་པའི་དེ། རྩ་བར། འཁྱེར་བ་མེད་ན་དཔག་ཚད་གསུམ་
ལས་འདས་པར་ལུག་གི་བལ་ཁྱེར་ནའོ། །ཞེས་བྱུང་། གླེང་གཞི་ཡུལ་མཉན་ཡོད་དུ།
གང་ཟག་དྲུག་སྟེ། ཉོན་མོངས་འདོད་ཞེན་ངོ་ཚ་མེད་པས། ཉེས་པ་རྒྱང་གྲགས་ཀྱི་མཐར་
བལ་གྱི་ཁུར་ཆེན་པོ་ཐོགས་པས། འགའ་ཞིག་སྐྲག་ལ་ལ་མ་དད་པས། འདི་བཅས་སོ། །
དགེ་སློང་གིས་དངོས་ཞེན་གྱིས་ལུག་བལ་ཚད་ལྷག་རྒྱང་གྲགས་སམ་དཔག་ཚད་གསུམ་
ལས་འདས་པར་ཁུར་བའི་ལྟུང་བ་དངོས་གཞི་དེ་བཅུ་དྲུག་པ་དེའི་ངོ་བོ་ཡིན་ཏེ། ཁུར་
གྲོགས་ཡོད་ན་རྒྱང་གྲགས་འདས་ཕན་ཆད་རྒྱང་གྲགས་རེ་ལ་སྤང་ལྟུང་རེ་དང་གྲོགས་
མེད་ན་དཔག་ཚད་གསུམ་ཚུན་ལ་ལྟུང་མེད་དང་། འདས་ཕན་ཆད་རྒྱང་གྲགས་པ་སྤངས་
པ་རེ་འབྱུང་ལ་ཡན་ལག་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་ལྔས་
(༢་༦ན)དངོས་གཞིའི་ལྟུང་བར་འགྱུར་ཏེ། ལུག་བལ་དང་། རུང་བ་དང་། ཞྭ་རྒྱུ་ལ་
སོགས་པའི་ཚད་ལས་ལྷག་པ་དང་། རང་གིས་ཁྱེར་བ་དང་། རྒྱང་གྲགས་ཀྱི་མཐར་ཕྱིན་
པའོ། །ཞེས་སོ། །འདིར་ཁྲུ་གཉིས་ལས་རྡུལ་ཁྲུ་དགོས་པས་གཞུ་འདོམ་ལྔ་བརྒྱའི་ས་
རྒྱང་གྲགས་དང་བརྒྱད་དཔག་ཚད་ཡིན་ནོ། ། 
༈ བཅུ་བདུན་པ་བལ་རྨེལ་བ་ནི། རྩ་བར། ཆོས་གོས་རྙིང་པའི་གནས་སུ་ལུག་གི་
བལ་དག་གོ །འཆགས་པར་རྨེལ་བའིའོ། །ཞེས་བྱུང་། །གླེང་གཞི་ཡུལ་མཉན་ཡོད་དུ།
གང་ཟག་འཆར་ཀས། །ཉོན་མོངས་དགེ་སྦྱོང་གི་ཚུལ་མ་ཡིན་པ་འདོད་པས། ཉེས་པ་
དགེ་སློང་མ་ཉེ་དུ་མ་ཡིན་པར་བལ་རྨེལ་དུ་བཅུག་པས། འདི་བཅས་སོ། །དགེ་སློང་
གིས་དགེ་སློང་མ་ཉེ་དུ་མ་ཡིན་པ་ལ་བལ་རྨེལ་བར་བསྒོ་ཞིང་བྱས་པའི་ལྟུང་བ་དངོས་
གཞི་དེ་བཅུ་བདུན་པ་དེའི་ངོ་བོ་ཡིན་པའི་ཕྱིར་ཏེ། ཆོས་གོས་རྙིང་པའི་དེ་དང་འདྲ་ལ་
ཡན་ལག་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་ལྔས་དངོས་གཞིའི་ལྟུང་

བར་འགྱུར་ཏེ། ལུག་བལ་དང་། རུང་བ་དང་། དགེ་སློང་མ་ཉེ་དུ་མ་ཡིན་པ་དང་། བསྒོ་
བ་དང་། བྱས་པའོ། །ཞེས་སོ། ། 
༈ བཅོ་བརྒྱད་པ་རིན་པོ་ཆེར་རེག་པའི་དེ། རྩ་བར། རིན་པོ་ཆེ་བདག་གིར་བྱས་
ནའོ། །ལྕོགས་པ་ཉིད་ན་དེ་རྫོགས་སོ། །ཞེས་བྱུང་། འདི་ལ་བྱུང་བ་དང་། བཅས་པའི་
གླེང་གཞི་གཉིས་ལས། བྱུང་བའི་གླེང་གཞི་ཡུལ་རྒྱལ་པོའི་ཁབ་ཏུ། གང་ཟག་ཤཱཀྱའི་
སྲས་དགེ་སྦྱོང་སྤྱིས་གསེར་བདག་གིར་བྱེད། ཉོན་མོངས་དང་ཉེས་པ་མེད་དེ་བྱུང་བ་
ཡིན་གྱི་བཅས་པ་མ་མཛད་དོ། །བཅས་པའི་གླེང་གཞི་ཡུལ་མཉན་ཡོད་དུ། གང་ཟག་
དྲུག་སྡེས། ཉོན་མོངས་དགེ་སྦྱོང་གི་ཚུལ་མ་ཡིན་པ་འདོད་པས། ཉེས་པ་རང་གི་ལག་
གིས་གསེར་དང་དངུལ་ལེན་པ་དང་ལེན་དུ་འཇུག་པས། འདི་བཅས་སོ། །དགེ་སློང་
གིས་རུང་བར་མ་བྱས་པའི་རིན་པོ་ཆེ་ལ་རེག་གམ་རེག་ཏུ་བཅུག་པའི་ལྟུང་བ་དངོས་
གཞི་དེར་བཅོ་བརྒྱད་པ་རིན་པོ་ཆེར་རེག་པའི་སྤང་ལྟུང་གི་ངོ་བོ་ཡིན་ཏེ། ཡན་ལག་མ་
ཚང་ན་ན་སྨད་ཡིན་པའི་ཕྱིར། བམ་ལྔ་ལས་ཡན་ལག་ལྔས་དངོས་(༢༠༧༦བ)གཞིའི་ལྟུང་
བར་འགྱུར་ཏེ། རིན་པོ་ཆེ་དང་། འཐོབ་པར་ལྕོགས་པ་ཉིད་ཀྱི་ཕྱོགས་ན་འདུག་པ་དང་།
བདག་གིར་བྱས་པ་དང་། རུང་བར་མ་བྱས་པ་དང་། རེག་གམ་རེག་ཏུ་བཅུག་པའོ། །
ཞེས་སོ། །རིན་པོ་ཆེ་ནི། བམ་ལྔ་ལས། རིན་པོ་ཆེ་ནོར་བུ་དང་། མུ་ཏིག་དང་། བཻ་ཌཱུརྱ་
དང་། ཤམ་ཀ་ཤི་ལ་དང་། བྱི་རུ་དང་། དངུལ་དང་། གསེར་དང་། རྡོའི་སྙིང་པོ་དང་།
སྦུག་དང་། དམར་པོ་དང་། གཡས་སུ་འཁྱིལ་བ་ལ་སོགས་པ་མ་ཡིན་པ་དེ་དག་ལས་ཁ་
ཅིག་ལ་ཉེས་བྱས་དང་། ཞེས་སོ། །
3རུང་བར་བྱེད་ཚུལ་ཡོད་དེ། སྦྱིན་བདག་ལ་མོས་པ་འམ་ཡིད་གཏད་པ་དང་། ཞལ་
ཏ་བར་ཡིད་གཏད་པ་དང་། བྱིན་གྱིས་བརླབས་པ་ནི་དགེ་སློང་གི་མདུན་དུ་བཞག་ནས་

སྔགས་ལན་གསུམ་བརྗོད་པ་དེ་ཡིན་པའི་ཕྱིར། རྩ་བར། སྦྱིན་བདག་བདག་པོ་ཉིད་དུ་
མོས་སུ་གཞུག་པ་དང་། ཞལ་ཏ་བྱེད་པ་བདག་པོ་ཉིད་དུ་མོས་སུ་གཞུག་པ་དང་། བྱིན་
གྱིས་བརླབ་པར་བྱ་བ་ནི་རུང་བ་དག་ཡིན་ནོ། །ཞེས་སོ། །རབ་ཏུ་འཇུག་པ་ལ་ངག་གིས་
དང་ཡིག་བསྐུར་སོགས་ཀྱིས་ཀྱང་ཆོག་སྟེ། རྩ་བར། གང་ཡང་རུང་བས་སོ། །ཞེས་སོ། །
རྀ ༈ བཅུ་དགུ་པ་མངོན་ཚན་ཅན་གྱི་དེ། རྩ་བར། བསྐྱེད་ཕྱིན་ནའོ། །ཞེས་བྱུང་། འདི་
ལ་བྱུང་བཅས་གཉིས་ལས། བྱུང་བ་ཤེས་པ་ཅན་གྱིས་ལྭ་བ་ཉེ་དགས་ཐལ་མོ་བརྡབས་
པས་མ་རུང་བར་བྱས་ཏེ་བྱིན་ནོ། །བཅས་པའི་གླེང་གཞི་ཡུལ་མཉན་ཡོད་དུ་གང་ཟག་
དྲུག་སྟེ། ཉོན་མོངས་དགེ་སྦྱོང་གི་ཚུལ་མ་ཡིན་པ་འདོད་པས། ཉེས་པ་ཁེ་སྤོབས་འདོད་
པས་ན་དང་རིན་པོ་ཆེ་སོགས་མངོན་ཚན་ཅན་གྱི་སྤྱོད་པ་སྣ་ཚོགས་བྱས་པས། འདི་
བཅས་སོ།
དགེ་སློང་གིས་ཁྱིམ་པ་དང་ཉེ་དུ་མ་ཡིན་པ་ལ་པ་ན་སོགས་མངོན་ཚན་ཅན་གྱི་སྐྱེད་
བཏང་པས་ཡུལ་དུས་དེར་གྲགས་པའི་སྐྱེད་ཐོབ་པའི་ལྟུང་བ་དངོས་གཞི་དེ། བཅུ་དགུ་
པ་དེའི་ངོ་བོ་ཡིན་ཏེ། ཡན་ལག་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་
ལྔས་དངོས་གཞིའི་ལྟུང་བར་འགྱུར་ཏེ། རྙེད་པ་འདོད་པ་དང་། ཕ་རོལ་པོ་ཁྱིམ་པ་ཉིད་
དང་། ཉེ་དུ་མ་ཡིན་པ་ཉིད་དང་། པ་ན་དང་རིན་པོ་ཆེས་(༢༠༧ན)སྤྱོད་པ་དང་། སྐྱེད་ཕྱིན་
པའོ། །ཞེས་སོ། ། 
ཉི་ཤུ་པ་ཉོ་ཚོང་བྱེད་པའི་དེ། རྩ་བར། གཞན་གྱིས་སོ། །ཞེས་བྱུང་། གླེང་གཞི་
ཡུལ་མཉན་ཡོད་དུ། །གང་ཟག་དྲུག་སྡེས་ཉོན་མོངས་འདྲ། ཉེས་པ་ཉོ་ཚོང་སྣ་ཚོགས་
བྱས་པས་བྲམ་ཟེ་སོགས་ཁ་ཟེར་བས། འདི་བཅས་སོ། །དགེ་སློང་གིས་རིན་པོ་ཆེ་མ་
ཡིན་པ་སྔ་མ་ལྟར་ཉོ་ཚོང་བྱས་ཤིང་སྐྱེད་ཐོབ་པའི་ལྟུང་བ་དངོས་གཞི་དེ། ཉི་ཤུ་པ་ཉོ་

ཚོང་གི་སྤངས་པའི་ངོ་བོ་ཡིན་ཏེ། ཡན་ལག་མ་ཚང་ན་ན་སྨད་སྐྱེད་པའི་ཕྱིར། བམ་ལྔ་
ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། རྙེད་པ་འདོད་པ་དང་། ཕ་རོལ་
པོ་ཁྱིམ་པ་ཉིད་དང་། ཉེ་དུ་མ་ཡིན་པ་ཉིད་དང༌། ཉོ་ཚོང་གི་སྤྱད་པ་དང་། སྐྱེད་ཕྱིན་
པའོ། །ཞེས་སོ། ། 
 བཅུ་ཚན་གསུམ་པ་བཤད་པ། 
༈ བཅུ་ཚན་གསུམ་པ་ལ་མདོར་བསྟན་པ་དང་། སོ་སོར་བཤད་པ་གཉིས། དང་པོ་
ནི། སོ་ཐར་སྡོམ་ལས། ལྷུང་བཟེད་གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་
ཆུང་དང༌། །དགོན་པ་པ་དང་རས་ཆེན་དང་། །བསྔོས་པ་དང་ནི་གསོག་འཇོག་གོ །ཞེས་
གསུངས་པ་ལྟར་ན་བཅུ་ཡོད་དེ། །ལྷུང་བཟེད་འཆང་བའི་དེ། ལྷུང་བཟེད་ཚོལ་བའི།
འཐག་འཇུག་གི་དེ། འཐག་སྐྱེད་པའི་དེ། བྱིན་འཕྲོག་གི་དེ། བརྟད་པ་ལས་བྱུང་བའི་དེ།
ཞག་བདུན་གྱི་འབྲལ་བའི་དེ། དབྱར་གྱི་གོས་རས་ཆེན་གྱི་དེ། བསྔོས་བསྒྱུར་གྱི་དེ།
གསོག་འཇོག་གི་དེ་དང་བཅུ་ཡོད་པའི་ཕྱིར། ཉེར་གཅིག་པ་ལྷུང་བཟེད་འཆང་བའི་དེ།
རྩ་བར། ལྷུང་བཟེད་ཀྱིའོ། །ཞེས་བྱུང་། བྱུང་བཅས་གཉིས་ལས། བྱུང་བ་ནི། ཡུལ་
མཉན་ཡོད་དུ། གང་ཟག་ཉེ་དགས། ཉོན་མོངས་འདོད་ཞེན་གྱིས། ཉེས་པ་ལྷུང་བཟེད་
ཀྱི་རིན་སློངས་པ་བྱུང་ཡང་མ་བཅས་སོ། །བཅས་པའི་ནི། ཡུལ་མཉན་ཡོད་དུ། གང་
ཟག་དྲུག་སྡེས། ཉོན་མོངས་དགེ་སྦྱོང་གི་ཚུལ་མ་ཡིན་པ་འདོད་པས། ཉེས་པ་ལྷུང་བཟེད་
ལྷག་མ་ཞག་བཅུ་འདས་པར་འཆང་བས། འདི་བཅས་སོ། །དགེ་སློང་གིས་ལྷུང་བཟེད་
ལྷག་པར་རང་དོན་དུ་ཞག་བཅུར་འཆང་བའི་རང་ངམ་ཤན་གྱི་ས་ཞག་བཅུ་གཅིག་པའི་
སྐྱ་རེངས་ཤར་ཚེ་སྐྱེད་པའི་ལྟུང་བ་དངོས་གཞི་དེ་ཉེར་གཅིག་པ་ལྷུང་བཟེད་ཞག་བཅུ་

འཆང་སྤང་གི་ངོ་བོ་སྟེ། ཡན་ལག་(༢༠༧བ)མ་ཚང་ན་ན་སྨད་པའི་ཕྱིར། བམ་ལྔ་ལས།
ཡན་ལག་བདུན་གྱིས་དངོས་གཞིའི་ལྟུང་བར་འགྱུར་ཏེ། རང་གི་དང་། ལྷུང་བཟེད་དང་།
བྱིན་གྱིས་བརླབ་ཏུ་རུང་བ་གསུམ་གྱི་མཐའི་ཚད་དང་། ཡོད་པ་དང་། བྱིན་གྱིས་མ་
བརླབ་པ་དང༌། ཞག་བཅུར་རྗེས་སུ་ཞུགས་པ་དང་། ཞག་བཅུ་གཅིག་པའི་སྐྱ་རེངས་
ཤར་བའོ། །ཞེས་སོ། །སྦྱོར་ལྟུང་མེད། ལྷུང་བཟེད་ལྷག་པ་དགེ་འདུན་ལ་སྤངས་པ་
བྲིམས་པས་ལྷུང་བཟེད་ཀྱི་སྙིགས་དེ་ཆད་ལས་སུ་མ་ཤི་བར་དུ་བཅང་པ་ལ་འབྲེལ་མེད་
ལྷུང་བཟེད་ཟེར།  
༈ ཉེར་གཉིས་པ་ལྷུང་བཟེད་ཚོལ་བའི་དེ། རྩ་བར། ཁྱིམ་པ་ཉེ་དུ་མ་ཡིན་པ་ལས་
བསླངས་པས་ཡོངས་སུ་བཙལ་ནའོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་
ཟག་ཉེ་དགས། ཉོན་མོངས་འདོད་ཞེན་གྱིས། ཉེས་པ་ལྷུང་བཟེད་ཡོད་བཞིན་དུ་གཞན་
ཚོལ་བས། འདི་བཅས་སོ། །དགེ་སློང་གིས་འདོད་ཞེན་གྱིས་ལྷུང་བཟེད་ཡོད་བཞིན་དུ་
ཁྱིམ་ཉེ་དུ་མ་ཡིན་པར་ངག་གིས་བསླངས་ཏེ་ཐོབ་པས་སྐྱེད་པའི་ལྟུང་བ་དངོས་གཞི་དེ་
ཉེར་གཉིས་པ་དེའི་ངོ་བོ་སྟེ། བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་
འགྱུར་ཏེ། ལྷུང་བཟེད་ཡོད་པ་ཉིད་དང་། བཟང་པོ་འདོད་པ་དང་། ཁྱིམ་པ་ཉེ་དུ་མ་ཡིན་
པར་ཚོལ་བ་དང་། ངག་གི་རྣམ་པར་རིག་བྱེད་ཀྱིས་བསླངས་པའི་ཚོལ་བ་དང་། ལྷུང་
བཟེད་ཐོབ་པའོ། །ཞེས་སོ། །
༈ ཉེར་གསུམ་པ་འཐག་ཏུ་འཇུག་པའི་དེ། རྩ་བར། རིན་མེད་པར་བསྒོ་བས་སམ་
གཞན་གྱིས་འཐག་ཏུ་བཅུག་ནའོ། །ཞེས་བྱུང་། གླེང་གཞི་མཉན་ཡོད་དུ། གང་ཟག་ཉེ་
དགས། ཉོན་མོངས་འདོད་ཞེན་གྱིས། ཉེས་པ་ཐ་ག་པ་ཉེ་དུ་མ་ཡིན་པ་སྤྱི་གཅེར་ལ་ཐག་
མང་པོ་འཐག་ཀྱང་གླ་མ་བྱིན་པས་མ་དད་པས། འདི་བཅས་སོ། །ངོ་བོ་ནི། དགེ་སློང་

གིས་ཐ་ག་པ་ཉེ་དུ་མ་ཡིན་པ་དང་། རིན་མེད་པ་དང་། ངག་གིས་བསྒོ་འམ་གཞན་གྱི་
བསྒོ་བས་གོས་རུང་བ་ཚད་ལྡན་འཐག་བཅུག་པ་དང་གྲུབ་པ་སྟེ་ཡན་ལག་ལྔས་དངོས་
གཞི་སྐྱེ་དེ། མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་ལྔ་ལས། ནས། གོས་
གྲུབ་པའོ། །ཞེས་སོ། །
༈ ཉེར་བཞི་པ་འཐག་པ་སྐྱེད་པའི་དེ། རྩ་བར། གལ་ཏེ་སྦྱིན་བདག་གི་ཟད་ནའོ། །
ཞེས་དང་། གྲུབ་པ་ན་དངོས་གཞིའོ། །ཞེས་བྱུང་། གླེང་གཞི་མཉན་ཡོད་དུ། གང་ཟག་
ཉེ་དགས། ཉོན་མོངས་འདོད་ཞེན་གྱིས། ཉེས་པ་ཁྱིམ་པ་ཕོ་མོ་གཉིས་གོས་འབུལ་བ་
འཐག་པའི་ཐག་པ་ལ་རས་ཀྱི་སྣ་ཞེང་སྐེད་བཅུག་པས་མ་དད་པས། འདི་བཅས་སོ། །ངོ་
བོ་ནི། དགེ་སློང་གིས་སྦྱིན་བདག་དང༌ཐ༌ག༌པ༌ཉེ༌དུ༌མ༌ཡིན༌པ༌གཉིས༌དང༌། རང་གི་
གོས་ལག་པ་སྐྱེད་བཅུག་པ་དང༌། དོག་པ་ཟད་པ་དང༌། གླ་མ་བྱིན་པ་དང་གོས་གྲུབ་པ་
སྟེ། ཡན་ལག་དྲུག་ཚང་བས་དངོས་གཞི་སྐྱེད་དེ། མ་ཚང་ན་ན་སྨད་པའི་ཕྱིར། བམ་ལྔ་
ལས། ཡན་ལག་དྲུག་གིས་དངོས་གཞིའི་ལྟུང་བར་འགྱུར་ཏེ། ནས། གོས་གྲུབ་པའོ། །
ཞེས་སོ།
སྟན ༈ ཉེར་ལྔ་པ་བྱིན་འཕྲོག་གི་དེ། རྩ་བར། དབྲལ་བར་བྱ་བ། ནས། དེ་གོས་ཉིད་
ཡིན་ནོ། །དེའི་འམ་དེས་བསྐོས་བ་ལུས་དང་ངག་བསྡུས་པ་འམ། སོགས་བྱུང་། གླེང་
གཞི་མཉན་ཡོད་དུ། གང་ཟག་དགའ་བོས། ཉོན་མོངས་མི་བཟོད་པས། ཉེས་པ་རང་
དང་ལྷན་ཅིག་གནས་པའི་དགེ་སློང་ཆོས་ཞེས་པ་ལ་གོས་བྱིན་ཏེ་ཁོ་ཕྱི་བཞིན་འབྲང་མ་
འདོད་པ་ན་གོས་སླར་འཕྲོག་པས། འདི་བཅས་སོ། །ཉེ་དགའ་མིན་ཏེ། བམ་ལྔ་ལས།
ཡུལ་ནི་མཉན་ཡོད་གང་ཟག་ནི་དགའ་བོ། །ཞེས་གསུངས་པའི་ཕྱིར་དང་། ལུང་ལས་
ཀྱང༌། དགེ་འདུན་བསྡུ་བ་མཛད་ནས། དགའ་བོ་ལ་རྣམ་གྲངས་དུ་མས་སྨད་དེ། ཞེས་

སོ། །ངོ་བོ་ནི། དགེ་སློང་གིས་རང་གི་མིན་པའི་གོས་སམ་ཡོ་བྱད་ལྷུང་བཟེད་ལྟ་བུ་དགེ་
སློང་ལ་བྱིན་པ་སླར་རང་ངམ་བསྐོས་པས་ལུས་ལས་ཐ་དད་བྱས་པ་སྟེ་ཡན་ལག་ལྔས་
དངོས་གཞི་སྐྱེད་དེ། མ་ཚང་ན་ན་སྨད་པའི་ཕྱིར། བམ་ལྔ་ལས། དངོས་གཞིའི། ནས།
མཐར་ཐུག་པའོ། །ཞེས་སོ། །
གོས་རང་གི་མིན་པ་དགོས་ཏེ། རང་གི་ལ་ཉེས་བྱས་དང་། གཞན་གྱི་ལ་སྤང་བ་
སྐྱེད་པའི་ཕྱིར། རྩ་བར། དབྲོག་པར་བྱ་བ་རང་གི་ཉིད་མ་ཡིན་ནའོ། །ཞེས་དང་། ཊིཀྐ་
ལས། རང་གིས་བྱིན་ལ་འཕྲོག་ནས་ཉེས་པར་འགྱུར་བ་ལས་ན། གཞན་གྱིས་བྱིན་པ་
(༢་༨བ)ཕྲོགས་ན་ལྟ་ཆེས་ཉེས་པར་འགྱུར་བར་བཤད་པར་བྱའོ། །ཞེས་སོ། །གོས་དང་
ཡོ་བྱད་འདྲ་སྟེ། ཊིཀྐ་ལས། གོས་ཞེས་སྨོས་པ་ནི་མཚོན་པ་སྟེ་དགེ་སྦྱོང་གི་ཡོ་བྱད་གཞན་
ཡང་ཕྲོགས་ན་དངོས་གཞིའི་ཁ་ན་མ་ཐོ་བར་འགྱུར་རོ། །ཞེས་དང༌། བམ་ལྔ་ལས་ཀྱང་།
དབྲོག་པར་བྱ་བ་རང་གི་ཉིད་མ་ཡིན་པ་གོས་ལ་སོགས་པ་གང་ཡང་རུང་བ། ཞེས་སོ། །
འདིར་སོ་ཐར་དང་རྣམ་འབྱེད་དང་གོ་རིམ་མི་མཐུན་ཀྱང་ཞུ་བ་ལྟར་ཡིན་ཏེ། ཊིཀྐ་ལས།
སོ་སོར་ཐར་པ་དང་རྣམ་པར་འབྱེད་པ་ལས་འཕྲོག་པའི་སྤང་བའི་འོག་ཏུ་བརྟད་པ་ལས་
བྱུང་བའི་སྤང་བ་འབྱུང་མོད་ཀྱི། ཞུ་བ་ལས། འཕྲོག་པའི་སྤང་བའི་འོག་ཏུ་ཞག་བདུན་པ་
འབྲལ་བའི་སྤང་པ་འབྱུང་བས། ཞེས་སོ། ། 
༈ ཉེར་དྲུག་པ་དགོན་པའི་དེ། རྩ་བར། དེས་དོན་གྱི་དབང་གིས་གྲོང་གཞན་ན་
འདུག་པ་དེ་ལས་ཞག་དྲུག་ཚུན་ཆད་དུ་འབྲལ་བར་བྱའོ། །ལྷག་པ་ལ་ནི་བག་ཡངས་
མེད་དོ། །ཞེས་བྱུང་། །གླེང་གཞི་མཉན་ཡོད་དུ། གང་ཟག་དྲུག་སྡེས། ཉོན་མོངས་རང་
ཉམས་བྱེད་པས། ཉེས་པ་དགོན་པར་ཆོས་གོས་ཁྱིམ་གཞན་དུ་བཞག་པ་དང་ཞག་བདུན་
འབྲལ་བར་བྱེད་པས། འདི་བཅས་སོ། །ངོ་བོ་ནི། དགེ་སློང་དགོན་པ་པས་བྱིན་རླབས་

ཅན་གྱི་ཆོས་གོས་ཅི་རིགས་ཞག་དྲུག་ལས་ལྷག་པར་འབྲལ་བར་བྱས་པ་སྟེ་ཡན་ལག་
ལྔས་དངོས་གཞི་སྐྱེད་དེ། མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་ལྔས་
དངོས་གཞིའི་ལྟུང་བར་འགྱུར་ཏེ། དགེ་སློང་དགོན་པ་པས་ཆོས་གོས་གསུམ་གང་ཡང་
རུང་བ་དང་། གྲོང་གཞན་དུ་བཞག་པ་དང་། མཚམས་ཀྱི་ཕྱི་རོལ་དུ་སོང་བ་དང་། བར་
ཆད་ཀྱི་དབང་མ་གཏོགས་པ་དང༌། ཞག་བདུན་པའི་སྐྱ་རེངས་ཤར་བའོ། །ཞེས་སོ། །
༈ ཉེར་བདུན་པ་རས་ཆེན་གྱི་སྤང་བ་ནི། རྩ་བར། སྔོན་དང་ཕྱི་མ་གཉིས་ལས་དེ་
མ་ཡིན་པའི་དུས་ནི་བྱེད་པ་པོ་ཉིད་ཡིན་ནོ། །གཞན་དུ་འཆང་བ་ལའོ། །གྲུབ་ན་
མཐའིའོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་དགེ་སློང་མང་པོས་ཉོན་
མོངས་འདོད་ཞེན་གྱིས། ཉེས་པ་དབྱར་གྱི་གོས་རས་ཆེན་དབྱར་གྱི་སྔོན་ཟླ་བ་གཅིག་
ལས་སྔ་བར་ཚོལ་བ་དང་དབྱར་གྱི་རྗེས་སུ་ཟླ་ཕྱེད་ལས་ལྷག་བཅང་པས། འདི་བཅས་
སོ། །ངོ་བོ་ནི། དགེ་སློང་གིས་དབྱར་ལས་སྔོན་དུ་ཟླ་བ་གཅིག་ལས་ལྷག་པར་ཚོལ་བ་
འམ། (༢༠༩ན)དབྱར་རྗེས་སུ་ཟླ་ཕྱེད་ལས་ལྷག་བཅང་གང་རུང་སྟེ། ཚོལ་བའི་སྤང་བ་
དང་འཆང་བའི་སྤང་བ་རེ་རེ་ལ་དུས་དེས་བཙལ་ལམ་འཆང་བ་དང་། རས་ཆེན་རུང་བ་
སྟེ། ཡན་ལག་གསུམ་གསུམ་གྱིས་དངོས་གཞིར་འགྱུར་ཏེ། དེ་མ་ཚང་ན་ན་སྨད་པའི་
ཕྱིར། བམ་ལྔ་ལས། འདི་ལ་ཚོལ་བ་དང་འཆང་བའི་དུས་གཉིས་ཀ་ལ་ཡང་། ཡན་ལག་
གསུམ་གསུམ་གྱིས་དངོས་གཞིའི་ལྟུང་བར་འགྱུར་ཏེ། ནས། གོས་རས་ཆེན་རུང་བ་ཉིད་
དོ། །ཞེས་སོ། ། 
༈ ཉེར་བརྒྱད་པ་བརྟད་པའི་དེ། རྩ་བར། དབྱར་གྱི་རྙེད་པ་ནི་བྱེད་པ་པོ་ཉིད་དོ། །
དབྱར་གྱི་ནང་ལོགས་སུ་བདག་གིར་བྱེད་ནའོ། །ཞེས་བྱུང་། གླེང་གཞི་ནི་ཡུལ་མཉན་
ཡོད་དུ། གང་ཟག་དྲུག་སྡེས། ཉོན་མོངས་རྙེད་པ་ལ་གདུ་བས། ཉེས་པ་ཚོང་པས་ཕུལ་

བའི་དབྱར་རྙེད་དབྱར་ནང་དུ་ཁ་ཟས་བྱས་ཏེ་ཟད་པས་མ་དད་པས། འདི་བཅས་སོ། །
ངོ་བོ་ནི། དགེ་སློང་གིས་དབྱར་རྙེད་དབྱར་ནང་དུ་བདག་གིར་བྱེད་དམ། བགོས་སམ།
དགག་དབྱེའི་ཉིན་ཕྱི་མ་དེ་ལ་མ་བགོས་པ་གསུམ་གང་རུང་བྱས་ན་དངོས་གཞི་སྐྱེད་དེ།
འདི་ལ་སྤང་ལྟུང་བྱེད་པ་པོ་གསུམ་ཡོད། དབྱར་ནང་དུ་བདག་གིར་བྱས་ན་སྤང་ལྟུང་
སྐྱེད། དབྱར་ནང་དུ་བགོས་ན་སྤང་ལྟུང་སྐྱེད། དགག་དབྱེའི་ཉིན་རྗེས་མའི་དུས་སུ་མ་
བགོས་པར་ཡོད་ནའང་། སྤང་ལྟུང་སྐྱེད་པའི་ཕྱིར། དང་པོ་གྲུབ་སྟེ། ཊིཀྐ་ལས། ལྟུང་
བའི་བྱེད་པ་པོ་རྣམ་པ་གསུམ་པོ་དབྱར་གྱི་ནང་ལོགས་སུ་བདག་གིར་བྱེད་པ་དང་།
གཉིས་པ་གྲུབ་སྟེ། རྩ་བར། ནང་ལོགས་སུ་བདག་གིར་བྱེད་ནའོ། །ཞེས་དང་།
ཊིཀྐ་ལས། དབྱར་གྱི་ནང་ལོགས་སུ་བྱུང་བའི་རྙེད་པ་བདག་གིར་བྱེད་ན་སྤང་བའི་ལྟུང་
བྱེད་དུ་འགྱུར་ལ། ཞེས་སོ། །གསུམ་པ་གྲུབ་སྟེ། རྩ་བར། དེ་བགོས་ན་ཡང་ངོ་། །ཞེས་
དང་། ཊིཀྐ་ལས། བགོད་ན་ཡང་སྤང་བའི་ལྟུང་བྱེད་དུ་འགྱུར་རོ། །ཞེས་སོ། །བཞི་པ་
གྲུབ་སྟེ། རྩ་བར། མ་བགོས་ན་ཡང་ངོ་། །ཞེས་དང་། ཊིཀྐ་ལས། (༢༠༩བ)ཞེས་བགོད་
པའི་དུས་སུ་མ་བགོས་པར་དེ་ལས་འདས་པར་བཅད་ན་ཡང་ལྟུང་བའི་བྱེད་པ་པོ་ཉིད་
ཡིན་ནོ། །ཞེས་སོ། །
༈ ཉེར་དགུ་པ་བསྔོས་བསྒྱུར་གྱི་དེ། རྩ་བར། གཞན་གྱི་གང་ཟག་གཞན་ནམ་དགེ་
འདུན་ལ་བསྔོས་པའི་གོས་ཤེས་བཞིན་དུ་བདག་ཉིད་ལ་བསྒྱུར་ཏེ་ཐོབ་ནའོ། །ཞེས་
བྱུང་། །གླེང་གཞི་མཉན་ཡོད་དུ། གང་ཟག་ཉེ་དགས། ཉོན་མོངས་བརྣབ་སེམས་ཀྱིས།
ཉེས་པ་གཞན་གྱིས་གཞན་ལ་བསྔོས་པ་བདག་ཉིད་ལ་བསྒྱུར་བས་གཞན་གྱིས་སྨོད་
པས། འདི་བཅས་སོ། །ངོ་བོ་ནི། དགེ་སློང་གིས་སྦྱིན་བདག་གིས་སོགས་གང་ཟག་གམ་

དགེ་འདུན་ལ་བསྔོས་པ་རང་ལ་བསྒྱུར་ཏེ་ཐོབ་ན་ལྟུང་བ་དངོས་གཞི་སྐྱེད་དེ། མ་ཚང་ན་
ན་སྨད་པའི་ཕྱིར། བམ་ལྔ་ལས། ཡན་ལག་ལྔས། ནས། ཐོབ་པའོ། །ཞེས་སོ། ༞མ་མོ།
༈ སུམ་ཅུ་པ་གསོག་འཇོག་གི་དེ། རྩ་བར། བཟའ་བའི་ཕྱིར་འཆང་ནའོ། །དེའོ། །
སྐྱ་རེངས་བརྒྱད་པ་ཤར་ནའོ། །ཞེས་བྱུང་། གླེང་གཞི་ཡུལ་རྒྱལ་པོའི་ཁབ་ཏུ། གང་ཟག་
པི་ལིན་དའི་བུའི་ལྷན་ཅིག་གནས་པ་དང་ཉེ་གནས་ཀྱི་དགེ་སློང་དག་གིས། ཉོན་མོངས་
ལྟོ་འདུན་ཆེ་བས། ཉེས་པ་སྨན་བཞི་གསོག་འཇོག་བྱེད་ཅིང་དུས་དང་དུས་མིན་ཟ་བས་
དགེ་སློང་དག་གིས་སྨོད་པས། འདི་བཅས་སོ། །ངོ་བོ་ནི། དགེ་སློང་གིས་སྨན་རིགས་
བཞི་བྱིན་ལེན་བྱས་པ། མ་བཤིགས་པར་རང་རང་གི་དུས་ཀྱི་མཐའ་ལས་འདས་ནས་
གསོག་འཇོག་གི་སྤང་བར་འགྱུར་ཏེ། སྔ་དྲོ་བྱིན་ལེན་བྱས་པ་གུང་ཡོལ་དང་། ཕྱི་དྲོ་བྱིན་
ལེན་བྱས་པ་སྲོད་ཐུན་གྱི་མཐའ་དང་། ཞག་བདུན་པར་བྱིན་གྱིས་བརླབས་པ་བརྒྱད་པའི་སྐྱ་
རེངས་ཤར་བ་དང་། ནད་འཚོ་བཅང་དུ་བརླབ་ན་ནད་སོས་པའི་ཞག་གི་མཐའ་འདས་པ་
ཡིན་ལ། འཚོ་བཅང་གཉིས་ཀྱི་ཚེ་ཇི་སྲིད་འཚོ་ལ་ནི་མཐའ་འདས་མི་ཡོང་བའི་ཕྱིར།
འདི་ལྟར་བཤད་པ་རྗེ་ཡབ་སྲས་ཀྱི་བསླབ་བྱ་དང་། རིན་ཆེན་ཕྲེང་བའི་དགོངས་པ་ལྟར་
ཊིཀྐའི་རྗེས་སུ་འབྲང་བ་ཡིན་ལ། དེ་དང་མི་མཐུན་པར་བར་གྱི་འདུལ་འཛིན་
(༢༡༠ན)ཀ་ལུ་ན་མཚོ་སྣ་པས་ཁ་ཆེ་དར་མ་གྲགས་ཟེར་མི་ཏྲ་སྟེ། དགེ་ལེགས་བཤེས་གཉེན་གྱིས་གཞན་
དུ་བཤད་ཀྱང་ལུང་དང་མི་མཐུན་པས་དོར་བར་བྱ་ཞིང་། མ་སྤྲོས་ཏེ། བམ་ལྔ་ལས།
སྔོན་གྱི་འདུལ་བ་འཛིན་པ་རྒྱུས་ཀྱི་བྱེ་བྲག་སྨྲ་བའི་སློབ་དཔོན་དར་མ་མི་ཏྲས་འདུལ་
བའི་མདོའི་རྒྱ་ཆེར་འགྲེལ་བའི། ཞེས་པ་ནས། བར་གྱི་འདུལ་བ་འཛིན་པ་ཁ་ཆེའི་བྱེ་
བྲག་ཏུ་སྨྲ་བའི་སློབ་དཔོན་ཀ་ལྱ་ན་མི་ཏྲ་ལ་སོགས་པའི་སོ་སོར་ཐར་པའི་མདོའི་འགྲེལ་
པ། ཞེས་སོགས་གསུངས་པའི་ཕྱིར། སློབ་དཔོན་ཀ་ལྱ་ན་མི་ཏྲས་ཞག་བདུན་པ་ཁོ་ན་

གསོག་འཇོག་གི་སྤང་བ་དང་། དུས་རུང་དང་ཐུན་ཚོད་དང་འཚོ་བཅང་སོགས་ཉེས་བྱས་
ཁོ་ནར་བཤད་ཚུལ་དེ་འདུལ་བ་མདོ་དང་སོ་ཐར་སོགས་ཀྱི་དགོངས་པར་མི་འཐད་
པར་ཐལ། སློབ་དཔོན་ཡོན་ཏན་འོད་ཀྱི་རྣམ་བཤད་དང་འགལ་བའི་ཕྱིར། དེར་ཐལ།
སློབ་དཔོན་གྱིས་སྨན་དེ་གསུམ་ཡང་ཞག་བདུན་པ་དང་ཁྱད་མེད་དུ་བཤད་པའི་ཕྱིར།
ཉིད་ཀྱི་རྣམ་བཤད་ལས། དུས་སུ་རུང་བ་དང་། ཐུན་ཚོད་དུ་རུང་བ་དང་། འཚོ་བའི་བར་
དུ་བཅང་པ་རྣམས་ལ་སྐྱོན་གྱིས་རུང་བ་མ་ཡིན་པ་ཉིད་དུ་འགྱུར་བ་འམ་ཞག་བདུན་པ་
ལས་བྱེ་བྲག་འགའ་ཡང་མེད་དོ། །ནས། འདིར་ཞག་བདུན་པ་སྨོས་པ་ནི་དཔེ་ཙམ་དུ་
ཟད་པར་རིག་པར་བྱའོ། །ཞེས་གསུངས་པའི་ཕྱིར། ཁྱབ་སྟེ། སོ་ཐར་རྣམ་འབྱེད་གཞུང་
བླ་མ་རྣམས་ཞག་བདུན་པ་གསུངས་པ་ལ་མཚོན་བྱེད་དང་དཔེ་ཡིན་གྱིས་དེས་མ་ཁྱབ་
ཞེས་བཤད་པའི་ཕྱིར། ཉིད་ཀྱི་རྣམ་བཤད་ལས། བྱེ་བྲག་འགའ་ཡང་མེད་དོ། །ཞེས་
དང་། འདིར་ཞག་བདུན་པ་སྨོས་པ་ནི་དཔེ་ཙམ་དུ་ཟད་པར་རིག་པར་བྱའོ། །ཞེས་
གསུངས་པའི་ཕྱིར། 
སྨྲས་པ། མི་ཤེས་མཚོན་རྒྱ་ལེགས་བཤད་ཉི་མ་ལ། །སྡང་བ་དེང་དུས་ཁོ་ན་མ་
ཡིན་གྱི། །སྔོན་གྱི་ཀུན་མཁྱེན་ལས་མཁས་ཡོན་ཤཱཀྱ་དང་། །ཆོས་བཤེས་ལ་སྡང་ཀ་ལྱ་
ན་ལྟོས། །དུས་ཐུན་འཚོ་སྨན་གསོག་འཇོག་སྤང་མིན་ན། །བྱིན་འཕྲོག་སྤང་བ་གོས་ལྷུང་
གཉིས་ཡིན་(༢༡༠བ)འགལ། །མཚོན་བྱེད་ཙམ་དང་དཔེ་ཙམ་གཉིས་ཀ་ལ། །གསུངས་
པའི་དབྱར་རྔས་འདུལ་འཛིན་གཉིས་སྐྱེས་ཚིམ། །གོང་འོག་སོ་སོའི་འཁྲུལ་བཤད་མུན་
པ་ཡིས། །མདོ་ཚན་གླེང་གཞིའི་རྒྱུ་སྐར་དང་འགྲོགས་པ། །ལེགས་བཤད་བདུད་རྩིའི་
འོད་སྤྲོས་མུན་བསལ་ཞིང་། །ཐུབ་བསྟན་ཀུན་དའི་དགའ་སྟོན་རྒྱ་མཚོ་རྒྱས། ཅེས་པའང་
བར་སྐབས་ཀྱི་ཚིགས་སུ་བཅད་པའོ། །འདུལ་བའི་མཐའ་དཔྱོད་ལས་སྤང་ལྟུང་སྲུང་

ཚུལ་རྣམ་པར་བཞག་པ་ལེགས་པར་བཤད་ཟིན་ཏོ།
ལྟུང་བྱེད་འབའ་ཞིག་པ་སྤྱིར་བཤད་པ། 
༈ གཉིས་པ་ལྟུང༌བ་འབའ་ཞིག་བཤགས་པ་དང་འབྲེལ་བ་ལྟུང་བྱེད་འབའ་ཞིག་
པ་དགུ་བཅུ་སྟེ། སྤྱིར་སྡོམ་ལས། ཤེས་བཞིན་དང་ནི་ས་བོན་དང་། །མ་བསྐོས་བ་དང་
ཡང་ཡང་དང་། །ཆུ་དང་ཁྱིམ་དང་བསམ་བཞིན་དང་། །མགྲོན་མང་རྐུན་མ་མཆོད་སྟོན་
ཏེ། །ཞེས་གསུངས་པ་ལྟར་བཅུ་ཚན་དགུ་ཡོད་པའི་ཕྱིར། ཞེས་བཞིན་ཞེས་པས་རྫུན་
སྐྱོན་སོགས་བཅུ་དང་། །ས་བོན་ཞེས་པས། ས་བོན་འཕྱ་བ་ཞེས་སོགས་བཅུ་སྟོན་པ་
བཞིན་དུ་གཞན་ལའང་སྦྱོར།
 ལྟུང་བྱེད་འབའ་ཞིག་པ་ལས་བཅུ་ཚན་དང་པོ་བཤད་པ། 
དང་པོ་ལ་མདོར་བསྟན་དང་། སོ་སོར་བཤད་པ་གཉིས། དང་པོ་ནི། སོ་ཐར་སྡོམ་
ལས། རྫུན་སྐྱོན་དགེ་སློང་ཕྲ་མ་དང་། །སྐྱོ་སྔོགས་བྱེད་དང་སྟོན་པ་དང་། །འདོད་དང་
གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་གསོད། །ཞེས་གསུངས་པ་
ལྟར་བཅུ་ཡོད་དེ། །རྫུན་སྨྲའི་ལྟུང་བྱེད་དང་། སྐྱོན་ནས་སྨྲ་བའི་དེ་དང་། ཕྲ་མ་བྱེད་པའི་
དེ༌དང༌། སྐྱོ་སྔོགས་བྱེད་པའི་དེ་དང༌། སྟོན༌པའི༌དེ༌དང༌། འདོད༌པའི༌དེ༌དང༌། གནས་
ངན་ལེན་བརྗོད་པའི་དེ་དང༌། མི་ཆོས་བླ་མ་བརྗོད་པའི་དེ་དང༌། བཤེས་ངོར་བྱས་ཞེས་
སྐུར་བའི་དེ་དང༌། ཁྱད་གསོད་ཀྱི་དེ་དང་བཅུ་ཡོད་པའི་ཕྱིར། 

དང་པོ་རྫུན་སྨྲའི་དེ། རྩ་བར་དེ་གཉིས་དང་ཕམ་པར་འགྱུར་བ་དང་། ལྷག་མར་
འགྱུར་བ་ལས་གཞན་པའི་རྫུན་དུ་སྨྲ་ནའོ། །ཞེས་བྱུང་། གླེང་གཞི་བྱུང་བ་སྲས་སྒྲ་གཅན་
འཛིན་གྱིས་རྫུན་སྨྲས་ཀྱང་རྟེན་མ་ཡིན་པས་མ་བཅས། བཅས་པ་ནི་ཡུལ་མཉན་ཡོད་དུ་
གང་ཟག་(༢༡༡ན)ཤཱཀྱའི་དགེ་སློང་ལག་བརྒྱུད་ཀྱིས། ཉོན་མོངས་གཞན་ལ་མཐོ་འཚམས་
པ། ཉེས་པ་བྲམ་ཟེ་མཁས་པ་གཅིག་དང་རྩད་ཞེས་རྫུན་གྱིས་ཁས་བླངས་ཏེ་མི་རྩོད་
པས། འདི་བཅས་སོ། །ངོ་བོ་ནི་དགེ་སློང་གིས་མི་ཐ་སྙད་ལྔ་ལྡན་ལ་ཕམ་ལྷག་སྦོམ་པོ་
དང་དེའི་ཉེས་བྱས་ཀྱི་རྫུན་བཞི་དང་། འོག་མའི་ལྟུང་བྱེད་ཀྱི་རྫུན། འབྲས་ཆན་གྱིས་
ཚོད་མ་འགེབས་པའི་རྫུན་གྱི་ཉེས་བྱས་དྲུག་པོ་གང་རུང་མ་ཡིན་པའི་རྫུན་སྨྲས་ཏེ་ཕ་
རོལ་གྱི་དོན་གོ་ན་དངོས་གཞི་སྐྱེད་པའི་ཕྱིར། བམ་ལྔ་ལས། རྫུན་དུ་སྨྲ་བ་རྣམ་པ་བཞི་
པོ་དེ་དག་མ་གཏོགས་པ་རྫུན་དུ་སྨྲ་བ་གཞན་གང་དག་ཡིན་པ་དེ་དག་ཐམས་ཅད་ནི་
ལྟུང་བྱེད་དུ་འགྱུར་བ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། རྫུན་གྱི་ལྟུང་བྱེད་
གཉིས་ཡོད་པས་འདི་འོག་མ་མ་ཡིན་པའི་ཕྱིར་ཏེ། བསླབ་བྱ་གནམ་རྩེ་ལྡེང་མ་ལས།
འབྲས་ཆན་གྱིས་ཚོད་མ་འགེབས་པ་དྲུག་པོ་དེ་ལས་གཞན་པའི་འདུ་ཤེས་བསྒྱུར་བའི་
དོན་ཅན་ནོ། །ཞེས་གསུངས་པའི་ཕྱིར། རྣམ་འབྱེད་ལས་ཀྱང་། རྫུན་དུ་སྨྲ་བ་ནི་ལྔ་སྟེ།
ཕམ་པར་འགྱུར་བའི་རྫུན་དང་། དགེ་འདུན་ལྷག་མ་དང་། སྦོམ་པོ་དང་། ཉེས་བྱས་
དང་། ལྟུང་བྱེད་དུ་འགྱུར་བའི་རྫུན་དང་ལྔའོ། །ཞེས་གསུངས་པའི་ཕྱིར་དང་། དེས་ན་
རབ་བྱུང་གི་མནའ་བོར་ན་བསླབ་བྱའི་ཉེས་པ་འགྱུར་སྟེ། རྩ་བར། མནའ་འདོར་བར་མི་
བྱའོ། །ཞེས་སོ། ། 
༈ གཉིས་པ་སྐྱོན་ནས་སྨྲ་བའི་དེ། རྩ་བར། དགེ་སློང་གིའོ། །ཞེས་དང༌། སྐྱོན་ཉིད་
བརྗོད་པར་འདོད་པས་སོ། །ཞེས་བྱུང༌། གླེང་གཞི་ཡུལ་མཉན་ཡོད་དུ། གང་ཟག་དྲུག་

སྟེ། ཉོན་མོངས་ངག་མ་བསྡམས་པས། ཉེས་པ་དགེ་སློང་རྣམས་ལ་ཞར་འཐེང་སོགས་
ཀྱི་སྐྱོན་སྨྲ་བ་ན་གཞན་ཁ་ཟེར་བས། འདི་བཅས་སོ། །ངོ་བོ་ནི། དགེ་སློང་གིས་དགེ་སློང་
ཁོ་ན་ལ་སྐྱོན་ནས་སྨྲས་ཏེ། ཕ་རོལ་གྱི་དོན་གོ་ན་དངོས་གཞི་སྐྱེད་པའི་ཕྱིར། ཊིཀྐ་ལས།
དགེ་སློང་གིས་དགེ་སློང་ལ་སྨྲ་ན་ཁ་ན་མ་ཐོ་བའི་དེར་འགྱུར་གྱི་དགེ་ཚུལ་སོགས་(༢༡༡བ)
གཞན་ལ་ནི་མ་ཡིན་ཏེ། དེ་ལ་ནི་ཉེས་བྱས། ཞེས་གསུངས་པའི་ཕྱིར། ཡན་ལག་ལྔར་
བཤད་དེ། བམ་ལྔ་ལས་ཀྱང་། ཕ་རོལ་པོ་དགེ་སློང་ཉིད་དང་། ནས། དོན་གོ་བ་ཉིད་
དོ། །ཞེས་སོ། །
ཐྩོ ༈ གསུམ་པ་ཕྲ་མའི་དེ། རྩ་བར། ཕྲ་མ་བྱེད་འདོད་པས་ཆེ་གེ་མོ་ཞིག་ཟེར་རོ་ཞེས་
སྨྲ་ནའོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་དྲུག་སྟེ། ཉོན་མོངས་
དབྱེན་གྱི་བསམ་པས། ཉེས་པ་དགེ་སློང་ལ་ཕྲ་མ་བྱེད་པ་གཞན་གྱིས་ཁ་ཟེར་བས། འདི་
བཅས་སོ། །ངོ་བོ་ནི་དགེ་སློང་གིས་དགེ་སློང་གཉིས་འབྱེད་པའི་ཕྲ་མ་སྨྲས་ཏེ་དོན་གོ་ན་
དངོས་གཞི་སྐྱེད་པའི་ཕྱིར། ཡན་ལག་ལྔ་སྟེ། བམ་ལྔ་ལས། ཡན་ལག་ལྔས་དངོས་
གཞིའི་ལྟུང་བར་འགྱུར་ཏེ། དབྱེ་བའི་བསམ་པ་ཉིད་དང་། དབྱེ་བར་བྱ་བ་གཉིས་ཀ་དགེ་
སློང་ཉིད་དང་། རང་གི་ཚིག་གང་ཡང་རུང་བ་དང་། ངོར་སྨྲས་པ་དང་། ཕ་རོལ་པོས་དོན་
གོ་བའོ། །
༈ བཞི་པ་སྐྱོ་སྔོགས་ཀྱི་དེ། རྩ་བར། དགེ་སློང་གཉིས་ཀྱིས་རྩོད་པ་ཉིད་དགེ་འདུན་
གྱིས་ལེགས་པར་ཞི་བར་བྱས་པ་ཉིད་ལའོ། །སྐྱོ་སྔོགས་སོ། །ཞེས་བྱུང་། གླེང་གཞི་ཡུལ་
མཉན་ཡོད་དུ། གང་ཟག་དྲུག་སྡེས། ཉོན་མོངས་པ་རྩོད་པར་དགའ་བས། ཉེས་པ་དགེ་
སློང་ཕན་ཚུན་རྩོད་པ་དགེ་འདུན་གྱིས་ཞི་བར་བྱས་པ་སླར་སྐྱོ་སྔོགས་པས་ལུང་ནོད་ཁ་
ཏོན་སྒོམ་པ་སོགས་ལ་གནོད་པས། འདི་བཅས་སོ། །ངོ་བོ་ནི་དགེ་སློང་གིས་དགེ་སློང་

གཉིས་ཡན་ཆད་ཀྱི་རྩོད་པ་དགེ་འདུན་གྱིས་ཞི་བར་བྱས་པ་ཤེས་བཞིན་དུ། སླར་ཡང་སྐྱོ་
སྔོགས་པ་སྟེ་སློང་བར་བྱེད་ན་དངོས་གཞི་སྐྱེད་དོ། །ཕན་ཚུན་དགེ་སློང་ཡིན་པ་སོགས་
ཡན་ལག་ལྔ་མ་ཚང་ན་ཉེས་བྱས་སུ་འགྱུར་བའི་ཕྱིར། བམ་ལྔ་ལས། ཡན་ལག་ལྔས་
དངོས་གཞིའི་ལྟུང་བར་འགྱུར་ཏེ། རྒོལ་བ་དང་ཕྱིར་རྒོལ་བ་གཉིས་ཀ་དགེ་སློང་ཉིད་
ཡིན་པ་དང་། རྩོད་པ་བཞི་པོ་གང་ཡང་རུང་བ་དང་། དགེ་འདུན་གྱིས་ལེགས་པར་ཞི་
བར་བྱས་པ་དང་། ལྟུང་བ་འབྱིན་པ་པོས་དེ་ལྟར་ཤེས་པ་དང་། ཡང་ལས་ཀྱི་སྐྱོ་སྔོགས་
བྱེད་པའོ། །ཞེས་གསུངས་པའི་ཕྱིར་དང་། (༢༡༢ན)ཊཱིཀྐ་ལས། གཅིག་གམ་གཉིས་ཀ་
དགེ་སློང་མ་ལ་སོགས་པ་ཉིད་ཡིན་ན་ནི་ཉེས་བྱས་སོ། །ཞེས་གསུངས་པའི་ཕྱིར། སྐྱོ་
སྔོགས་ནི། ཊཱིཀྐ་ལས། སྐྱོ་སྔོགས་བྱེད་པ་ཞེས་པ་ནི་འཁྲུག་ལོང་བྱེད་པ་སྟེ་ལེགས་པར་
བྱས་པ་ཉིད་མ་ཡིན་ཞིང་། ཆོས་ཀྱིས་ཉེ་བར་ཞི་བར་བྱས་པ་ཉིད་མ་ཡིན་ནོ་ཞེས་སྐྱོ་
སྔོགས་བྱེད་པའོ། །ཞེས་སོ། །
༈ ལྔ་པ་བུད་མེད་ལ་ཆོས་སྟོན་པའི་དེ། རྩ་བར། སྟོན་པའོ། །ཆོས་སོ། །ཚིག་དྲུག་
ལས་ལྷག་པར་རོ། །ཞེས་བྱུང་། གླེང་གཞི་ཡུལ་མཉན་ཡོད་དུ། གང་ཟག་འཆར་ཀས།
ཉོན་མོངས་པ་སྲེད་པས། ཉེས་པ་བུད་མེད་གཅིག་པུ་ལ་ཆོས་སྟོན་པ་ན། སྟོན་པས་སྐྱེས་
པ་བཞག་སྟེ་ཚིག་ལྔའམ་དྲུག་བསྟན་པར་བཅས་སོ། །དེའི་རྗེས་སུ་དྲུག་སྟེ། ཁྱི་དང་སྤྲེའུ་
དང་བེའུ་དང་ཁྱེའུ་དང་གོག་པ་བཞག་ནས་ཆོས་སྟོན་པས། འདི་བཅས་སོ། །དགེ་སློང་
གིས། རིག་པའི་སྐྱེས་པ་མེད་པར་ཁྱིམ་པ་མོ་ལ་ཆོས་ཚིག་ལྔ་འམ་དྲུག་ལས་ལྷག་བསྟན་
ན་དངོས་གཞི་སྐྱེད་དེ། ཡན་ལག་དྲུག་མ་ཚང་ན་ཉེས་བྱས་སུ་འགྱུར་བའི་ཕྱིར། བམ་ལྔ་
ལས། ཡན་ལག་དྲུག་གིས་དངོས་གཞིའི་ལྟུང་བར་འགྱུར་ཏེ། བུད་མེད། ནས། སྟོན་
པའོ། །ཞེས་གསུངས། 

༈ དྲུག་པ་འདོན་པའི་དེ། རྩ་བར། བསྙེན་པར་མ་རྫོགས་པ་དང་གཅིག་ཅར་རམ།
མཇུག་ཐོགས་སུ་སྟོན་བྱེད་དུ་འགྱུར་བའི་ཆོས་དང་ཡི་གེའི་ཡང་འདོནའོ། །གླེང་གཞི་
མཉན་ཡོད་དུ། །དྲུག་སྡེས། ཉོན་མོངས་མ་ཞི་བས། ཉེས་པ་བསྙེན་པར་མ་རྫོགས་པ་
དང་ལྷན་ཅིག་སྒྲ་ཆེན་པོས་འདོན་པས། འདི་བཅས་སོ། །དགེ་སློང་གིས་བསྙེན་པར་མ་
རྫོགས་པ་འམ་རྫོགས་ཀྱང་མ་ཆགས་པ་དང་བསླབ་བྱིན་དགེ་སློང་གང་རུང་དང་དུས་
མཉམ་དུའང་། མཇུག་གང་རུང་དུ་གསུང་རབ་ཀྱི་ཚིག་གམ་ཡི་གེ་གང་རུང་བརྗོད་ན་
ཡང་དངོས་གཞི་སྐྱེད་དེ། ཡན་ལག་ལྔ་མ་ཚང་ན་ཉེས་བྱས་ཡིན་པའི་ཕྱིར། བམ་ལྔ་
ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། གང་ཟག་བསྙེན་པར་མ་རྫོགས་
པ་དང་། ལུང་གི་ཚིག་(༢༡༢བ)སམ་ཡི་གེ་དང་། ཅིག་ཅར་རམ་དེའི་མཇུག་ཐོགས་དང་།
ཀླག་པའི་ཆེད་དང་། འདོན་པའོ། །ཞེས་གསུངས་པའི་ཕྱིར།
ཤློ་ཀ་མི་དགོས་ཏེ། ཡི་གེ་བརྗོད་པས་ཀྱང་སྐྱེད་པའི་ཕྱིར། ལུང་ལས། ཚིག་ཅིག་
ཅར་བརྗོད་ན་ལྟུང་བྱེད་དོ། །མཇུག་ཐོགས་སུ་ཚིག་བརྗོད་ན་ལྟུང་བྱེད་དོ། །ཅིག་ཅར་ཡི་
གེ་བརྗོད་ན་ལྟུང་བྱེད་དོ། །ཞེས་གསུངས་པའི་ཕྱིར། ཊིཀྐ་ལས། ཡིག་འབྲུ་ཙམ་ཡང་ངོ་། །
ཞེས་དང་། བམ་ལྔ་ལས། ཇི་ལྟར་ཡི་གེ་མཉམ་པས་ཞེ་ན། སློབ་དཔོན་ཨཱ་ཞེས་འདོན་
པ་དང་། ཉེ་གནས་ཀྱང་དུས་གཅིག་ཏུ་ཨཱ་ཞེས་འདོན་པ་སྟེ། ཞེས་གསུངས་པའི་ཕྱིར། །
སྐྱི ༈ བདུན་པ་གནས་ངན་ལེན་བརྗོད་པའི་དེ། རྩ་བར། ཉན་པ་པོ་མི་ཤེས་པ་ཉིད་
དང་། བསྙེན་པར་མ་རྫོགས་པ་ཉིད་དག་དང་ལྡན་པ་ལའོ། །སྨྲས་ནའོ། །ཞེས་སོགས་
བྱུང་བའོ། །གླེང་གཞི་བཅས་གནང་གཉིས་ལས། བཅས་པ་ནི་ཡུལ་མཉན་ཡོད་དུ། གང་
ཟག་དྲུག་སྡེས། ཉོན་མོངས་གཞན་གྱིས་བསྔགས་པ་ལ་ཕྲག་དོག་གིས། ཉེས་པ་བསྙེན་
བར་མ་རྫོགས་པ་ལ་དགེ་སློང་གིས་གནས་ངན་ལེན་བརྗོད་པས། འདི་བཅས་སོ། །

གནང་བ་མཉན་ཡོད་དུ་ཁྱིམ་སུན་འབྱིན་པ་དང་བསླབ་པའི་གནས་སུ་འབྱིན་པའི་དགེ་
སློང་མ་གསལ་མས་གནས་ངན་ལེན་བརྗོད་པར་གནང་བ་ལྟ་བུ། ངོ་བོ་ནི་དགེ་སློང་
གིས། དགེ་འདུན་གྱིས་གནས་ངན་ལེན་བརྗོད་པར་མ་བསྐོས་པར་བསྙེན་པར་མ་རྫོགས་
པའི་གང་ཟག་ལ། དགེ་སློང་གཞན་གྱི་ཕམ་པ་འམ་ལྷག་མ་གང་རུང་བརྗོད་དེ། དོན་
གོ་ན་ལྟུང་བ་དངོས་གཞི་སྐྱེད་དེ། ཡན་ལག་ལྔ་མ་ཚང་ན་མི་སྐྱེད་པའི་ཕྱིར། ཕམ་ལྷག་
གང་རུང་བརྗོད་པ་མ་ཡིན་ན་ཉེས་བྱས་ཙམ་ཡིན་པའི་ཕྱིར། ཊཱིཀྐ་ལས། འདི་གཉིས་
ལས་གཞན་པའི་ཁ་ན་མ་ཐོ་བ་བརྗོད་པ་ནི་འདིའི་རྗེས་སུ་འབྲང་བའི་ཉེས་བྱས། །ཞེས་
གསུངས་པའི་ཕྱིར།
༈ བརྒྱད་པ་མི་ཆོས་བླ་མ་བརྗོད་པའི་དེ། རྩ་བར། བདེན་པ་ཉིད་ནའོ། །བདེན་པ་
མ་མཐོང་བ་བསྙེན་པར་མ་རྫོགས་པ་ལའོ། །ཞེས་བྱུང་། གླེང་གཞི་ཡུལ་(༢༡༣ན)ཡངས་
པ་ཅན་དུ། གང་ཟག་ཉ་པ་ལས་རབ་ཏུ་བྱུང་བའི་དགེ་སློང་ལྔ་བརྒྱས། ཉ་པ་ལ་མི་ཆོས་
བླ་མའི་རྫུན་སྨྲས་ཤིང་ཕྱིས་སུ་འོད་མ་ཅན་གྱི་གྲོང་དུ་ཉ་པ་ལ་མི་ཆོས་བླ་མ་བདེན་པར་
སྨྲས་པས། འདི་བཅས་སོ། །ངོ་བོ་ནི། དགེ་སློང་གིས་མི་ཆོས་བླ་མ་ཐོབ་པ་དེ་ཡུལ་
བསྙེན་པར་མ་རྫོགས་པ་སོགས་ལ་བརྗོད་པས་དོན་གོ་ན་དངོས་གཞི་སྐྱེད་དེ། ཡན་ལག་
ལྔ་དགོས་པའི་ཕྱིར། བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ།
མིའི་ཆོས་བླ་མ་དང་། བདེན་པ་ཉིད་དང་། ཉན་པ་པོ་མིའི་འགྲོ་བ་པོ་བདེན་པ་མ་མཐོང་
བ་བསྙེན་པར་མ་རྫོགས་པ་དང་། རང་གི་བརྗོད་པ་ཉིད་དང་། ཕ་རོལ་པོའི་དོན་གོ་
བའོ། །ཞེས་གསུངས་པའི་ཕྱིར། 
༈ དགུ་པ་བཤེས་ངོར་བྱས་ཞེས་སྐུར་བའི་དེ། རྩ་བར། དད་པས་ཕུལ་བ་ལའོ། །
དགེ་སློང་གི་དགེ་འདུན་གྱི་ཟས་ཀྱི་རྙེད་པ་མ་ཡིན་པ། སོགས་བྱུང༌། གླེང་གཞི་ཡུལ་རྒྱལ་

པོའི་ཁབ་ཏུ། གང་ཟག་མཛའ་བོ་དང་ས་ལས་སྐྱེས་གཉིས་ཀྱིས། ཉོན་མོངས་མི་བཟོད་
པས། ཉེས་པ་བཤེས་ངོར་བྱས་སོ་ཞེས་སྐུར་བ་འདེབས་པས། འདི་བཅས་སོ། །ངོ་བོ་ནི་
དགེ་སློང་གིས་དགེ་འདུན་གྱི་གོས་ཀྱི་རྙེད་པ་གང་ཟག་ལ་ལོག་པར་བསྔོས་སོ་ཞེས་སྐུར་
པ་བཏབ་པ་ཕ་རོལ་གྱིས་དོན་གོ་ན་དངོས་གཞི་སྐྱེད་དེ། ཡན་ལག་ལྔ་མེད་ན་མི་སྐྱེད་དེ།
བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། སྔར་དད་པས་ཕུལ་བ་
དང་། དགེ་འདུན་གྱི་གོས་ཀྱི་རྙེད་པ་དང་། གང་ལ་བསྔོས་པ་མིའི་འགྲོ་བ་གང་ཡང་རུང་
བ་དང་། རྫུན་དུ་སྨྲས་པ་དང་། ཕ་རོལ་པོས་ཐབས་གང་ཡང་རུང་བས་དོན་གོ་བའོ། །
ཞེས་སོ། །གོས་ཀྱི་རྙེད་པ་དགོས་ཏེ། རྣམ་འབྱེད་ལས། དོན་འདིར་ནི་གོས་ཀྱི་རྙེད་པ་
༈ བཅུ་པ་ཁྱད་གསོད་ཀྱི་དེ། རྩ་བར། འདུལ་བ་དང་ལྡན་པ་ཉིད་དོ། །ཞེས་བྱུང་།
གླེང་གཞི་ཡུལ་མཉན་ཡོད་དུ། གང་ཟག་དྲུག་སྟེ། ཉོན་མོངས་བག་མེད་ཀྱིས། ཉེས་པ་
སོ་སོར་ཐར་པ་འདོན་དུས་ལྷག་མ་སོགས་(༢༡༣བ)ཁྱད་དུ་གསོད་པས། འདི་བཅས་སོ། །
ངོ་བོ་ནི། དགེ་སློང་གིས་འདུལ་བའི་ཚིག་གང་རུང་ཁྱད་དུ་གསོད་པའི་ཚིག་སྨྲས་ཏེ་ཕ་
རོལ་གྱིས་དོན་གོ་ན་དངོས་གཞི་སྐྱེད་དེ། བམ་ལྔ་ལས། ཁྱད་དུ་གསོད་པའི་བསམ་པ་
དང་། ཚིག་ཏུ་སྨྲ་བ་དང་། འདུལ་བར་གཏོགས་པ་ཉིད་དང་། རང་གི་ཚིག་དང་། གཞན་
གྱིས་དོན་གོའོ། །ཞེས་གསུངས་པའི་ཕྱིར། མདོ་སྡེ་སོགས་ལ་ཉེས་བྱས་སོ། ། 

བཅུ་ཚན་གཉིས་པ་བཤད་པ།
༈ བཅུ་ཚན་གཉིས་པ་ལ། མདོར་བསྟན། སོ་སོར་བཤད་པ་གཉིས། དང་པོ་ནི།
སོ་ཐར་སྡོམ་ལས། ས་བོན་འཕྱ་བ་བསྒོ་བ་དང་། ཁྲི་དང་གདིང་དང་སྐྲོད་པ་དང་། །ཕྱིས་
གནོན་བྱུང་བ་འདེབས་པ་དང་། །རིམ་པ་གཉིས་སུ་བརྩིགས་པའོ། །ཞེས་གསུངས་པ་
ལྟར་བཅུ་ཡོད་དེ། །ས་བོན་འཇིག་པ་དེ་དང་། འཕྱ་བའི་དེ། བསྒོ་བ་རྣ་ལ་གཟོན་པའི་དེ།
གནས་མལ་གྱི་དེ། གདིང་བའི་དེ། སྐྲོད་པའི་དེ། ཕྱིས་གནོན་གྱི་དེ། རྩ་བ་བྱུང་བ་ལ་
འདུག་པའི་དེ། སྲོག་ཆགས་དང་བཅས་པའི་ཆུ་ལ་སྤྱོད་པའི་དེ། གཙུག་ལག་ཁང་ཉིས་
རིམ་ལས་ལྷག་པར་བརྩིགས་པའི་དེ་རྣམས་སུ་ཡོད་པའི་ཕྱིར། དང་པོ་ནི་ས་བོན་དང་སྐྱེ་
བ་འཇིག་པའི་དེའི་བྱུང་བ་ནི། རྒན་ཞུགས་ཀྱིས་ལྗོན་པ་བཅད་པས་ལྷའི་གནས་མ་རྙེད་
པར་སྟོན་པར་ཞུས་པས། དེ་བཅད་ན་འགལ་ཚབས་ཅན་དུ་འགྱུར་ཞེས་བཅས། བཅས་
པ་ནི་ཡུལ་མཉན་ཡོད་དུ། གང་ཟག་དྲུག་སྡེ། ཉོན་མོངས་འདོད་ཞེན་གྱིས། ཉེས་པ་ས་
བོན་གྱི་ཚོགས་དང་འབྱུང་པོའི་གནས་ལྗོན་པ་རང་གིས་གཅོད་པས། འདི་བཅས། ས་བོན་
གྱི་དེ། མ་ཉམས་པ་ཉིད་ལའོ། །ཞེས་དང་། དེར་འདུན་པས་སོ། །རང་ངམ་གཞན་གྱིས་
ཀྱང་ངོ་། །ཉམས་པར་འགྱུར་བ་ན་དངོས་གཞི་དག་གོ །ཞེས་བྱུང་། དོན་ནི། དགེ་སློང་
གིས་ས་བོན་མ་ཉམས་པ་དང་། སྐྱེ་བའི་ཤིང་སོགས་གང་རུང་རང་གཞན་གང་རུང་གིས་
ཉམས་པར་བྱས་པ་ན་དངོས་གཞི་སྐྱེད་དེ། ཡན་ལག་ལྔ་དགོས་པའི་ཕྱིར། བམ་ལྔ་ལས།
ཡན་ལག་ལྔས། ནས། ཉམས་པར་བྱས་པ་ཉིད་དོ། །ཞེས་སོ། །(༢༡༤ན)བཅུ་གཅིག་པའོ། །
༈ གཉིས་པའི་གླེང་གཞི་ཡུལ་རྒྱལ་པོའི་ཁབ་ཏུ། གང་ཟག་མཛའ་བོ་དང་ས་ལའི་

སྐྱེས་གཉིས་ཀྱིས། ཉོན་མོངས་མི་བཟོད་པས། ཉེས་པ་དགེ་འདུན་གྱི་ལས་བྱེད་པའི་
དགེ་སློང་ལ་འཕྱ་བ་དང་གཞོགས་འཕྱས་བྱེད་པས། འཕྱ་བའི་ལྟུང་བྱེད་བཅས། དེ་རྩ་
བར། གང་ཟག་བཅུ་གཉིས་པོ་དག་བྱེད་པ་པོ་ཉིད་དོ། །ཞེས་དང་། བདག་དང་འབྲེལ་
བའི་དོན་གྱིས་ཐོས་པར་འཕྱ་ཡང་རུང་། ཞེས་སོགས་བྱུང་། དོན་ནི་དགེ་སློང་གིས་དགེ་
འདུན་གྱི་ལས་བྱེད་པའི་གང་ཟག་བཅུ་གཉིས་པོ་གང་རུང་ལ་མངོན་སུམ་དུ་འཕྱ་འམ་
མིང་མ་སྨོས་པར་ཟུར་གྱིས་གཞོགས་འཕྱས་གང་རུང་བྱས་ན་དངོས་གཞི་སྐྱེད་དེ། ཡན་
ལག་ལྔས་སོ། །བམ་ལྔ་ལས། ཡན་ལག་ལྔས། ནས། གྲངས་སུ་བཅུག་པའོ། །ཞེས་
སོ། །བཅུ་གཉིས་པའོ། ། 
༈ གསུམ་པ་ནི། གླེང་གཞི་ཡུལ་ཀོའུ་ཤམ་བྷིར། གང་ཟག་འདུན་པས། ཉོན་
མོངས་ལོག་ཐབས་བྱེད་པས། ཉེས་པ་དགེ་སློང་གིས་བསྒོ་བ་རྣ་ལ་གཟོན་པས། དེའི་
ལྟུང་བྱེད་བཅས་སོ། །དེ་རྩ་བར། དགེ་སློང་གིས་བསྒོ་བ་རྣ་ལ་གཟོན་ནའོ། །དེར་འདུན་
པས་སོ། །གཞན་བརྗོད་པས་སོ། །ཞེས་བྱུང་། དོན་ནི། དགེ་སློང་གིས་རང་ལ་ཆོས་ལྡན་
གྱི་ཚིག་གིས་བསྒོ་བའི་དགེ་སློང་ལ་དྲི་བའི་ལན་ལོག་པར་བཏབ་པ་འམ་མི་སྨྲ་བ་ཕ་
རོལ་གྱིས་གོ་ན་དངོས་གཞི་སྐྱེད་དེ། རྣམ་འབྱེད་ལས། དགེ་སློང་གིས། ཇི་ཙམ་དུ་གཞན་
འདྲི་བ་ལ་ལན་གཞན་འདེབས་ན་ཐམས་ཅད་དུ་ལྟུང་བྱེད་དོ། །ཞེས་སོ། །དགེ་འདུན་གྱི་
གྲངས་སུ་བཅུག་གམ་ཕ་རོལ་གྱི་དོན་གོ་ན་དངོས་གཞི་དང་། མ་གོ་བ་འམ་དགེ་འདུན་
གྱིས་དེའི་གྲངས་སུ་མ་བཅུག་ན་ཉེས་བྱས་ཏེ། ཡན་ལག་ལྔ་དགོས་པའི་ཕྱིར། བམ་ལྔ་
ལས། ནས། དེར་འདུན་པ་དང་། དགེ་འདུན་གྱི་གྲངས་སུ་བཅུག་པའོ། །ཞེས་དང་།
ཊཱིཀྐ་ལས། འདིས་ལོག་པར་སྨྲས་སོ། །ཞེས་གོ་ན་ཁ་ན་མ་ཐོ་བ་འདིར་འགྱུར། ཞེས་
དང་། བམ་ལྔ་ལས། དགེ་འདུན་གྱིས་(༢༡༤བ)དེའི་གྲངས་སུ་མ་བཅུག་པ་ལ་ཉེས་བྱས་

སོ། །ཞེས་གསུངས་པའི་ཕྱིར། བཅུ་གསུམ་པའོ། །
སྩ ༈ བཞི་པ་ནི། གླེང་གཞི་ཡུལ་མཉན་ཡོད་དུ། གང་ཟག་དགེ་སློང་མང་པོས། ཉོན་
མོངས་དྲོད་མི་ཤེས་པ་དང་སོ་སོར་མ་བརྟགས་པས། ཉེས་པ་གནས་མལ་མང་པོ་བླ་
གབ་མེད་པར་བཞག་པ་ཆུད་ཟོས་པས། འདི་བཅས་སོ། ཁྲི་ཞེས་པ་གནས་མལ་གྱི་དེ།
རྩ་བར། བན་བུན་དུ་གྱུར་བ་དང་། འདས་པ་ལ་ནི་མཐའོ། །ཞེས་སོགས་བྱུང་། དོན་ནི་
དགེ་སློང་གིས་དགེ་འདུན་གྱི་གནས་མལ་མ་བསྡུས་པར་བླ་གབ་མེད་པར་བཞག་སྟེ།
འདོམ་བཞི་བཅུར་སོང་ངམ་མ་སོང་ཡང་རླུང་གིས་བན་བུན་ནམ་ཆར་གྱིས་གོས་སར་
གཉིད་དང་སྙོམས་འཇུག་གང་རུང་བྱས་ན་དངོས་གཞི་སྐྱེད་དོ། །གནས་མལ་ལྔ་ཡོད་
པའི་ཕྱིར་ཏེ། རྩ་བར། ཁྲི་དང་། ཁྲིའུ་དང་། སྟན་ནང་ཚངས་ཅན་དང་། ལ་བ་དང་། སྔས་
དང༌། གར་བུ་ཞེས་བྱ་བ་ནི་གནས་མལ་ལོ། །ཞེས་སོ། །ཡན་ལག་ལྔས་སོ། །བཅུ་བཞིའོ། །
༈ ལྔ་པ་ནི། གླེང་གཞི་ཡུལ་མཉན་ཡོད་དུ། གང་ཟག་ལྷོ་ཕྱོགས་ཀྱི་དགེ་སློང་གཉིས་
ཀྱིས། ཉོན་མོངས་དྲོད་མི་ཤེས་པས་སོ་སོར་མི་རྟོག་པས། ཉེས་པ་དགེ་འདུན་གྱི་གཙུག་
ལག་ཁང་དུ། གདིང་བ་མང་པོ་བཏིང་ནས་མ་བསྡུས་པར་སོང་བས། འདི་བཅས་སོ། །
གནང་བའང་འཆག་པ་རིངས་པ་སོགས་ལ་གནང་། དེ་རྩ་བར། གནས་ནས་འཕགས་
པར་གྱུར་བ་ན་ཞེས་བྱ་བ་ཡན་ཆད་སྔར་ཐལ་བའོ། །ཞེས་སོགས་བྱུང་། དོན་ནི། དགེ་
སློང་གིས་དགེ་འདུན་གྱི་གནལ་མལ་རྩ་འམ་ལོ་མའི་གདིང་བ་བཏིང་བ་མ་བསྡུས་པར་
འདོམ་བཞི་བཅུ་སོང་ན་གདིང་བའི་ལྟུང་བྱེད་དངོས་གཞི་སྐྱེད་དེ། ལྷག་མ་སྔ་མ་དང་འདྲ་
བའི་ཕྱིར། བམ་ལྔ་ལས། རང་དང་བསྐོས་པས་རྩ་དང་ལོ་མ་ལ་སོགས་པའི་གདིང་བ་
བྱས་པ་ཉིད་ལྟ་བུ་ནི་བྱེད་པ་པོ་དག་ཡིན་ནོ། །ཞེས་གསུངས་པའི་ཕྱིར། ཡན་ལག་ལྔས་
སོ། །བཅོ་ལྔའོ། ། 

༈ དྲུག་པ་ནི། གླེང་གཞི་ཡུལ་མཉན་ཡོད་(༢༡༥ན)དུ། གང་ཟག་འཆར་ཀས། ཉོན་
མོངས་གནོད་སེམས་ཀྱིས། ཉེས་པ་དགེ་འདུན་གྱི་གཙུག་ལག་ཁང་ནས་དགེ་སློང་སྐྲོད་
པས། འདི་བཅས་སོ། །དེ་རྩ་བར། སྐྲོད་པ་ལའོ། གཞན་གྱིས་ཀྱང་ངོ༌། །སོགས་བྱུང་།
དོན་ནི་དགེ་སློང་གིས་དགེ་འདུན་གྱི་གཙུག་ལག་ཁང་ནས་དགེ་སློང་རང་ངམ་དགེ་སློང་
གཞན་གྱིས་སྐྲོད་པར་བྱེད་ན་སྐྲོད་པའི་ལྟུང་བྱེད་དངོས་གཞི་སྐྱེད་དེ། རྣམ་འབྱེད་ལས།
དགེ་འདུན་གྱི་གཙུག་ལག་ཁང་ནས་དགེ་སློང་སྐྲོད་དམ་སྐྲོད་དུ་འཇུག་ན་ཐམས་ཅད་ལ་
ལྟུང་བྱེད་དུ་འགྱུར་རོ། །ཞེས་གསུངས་པའི་ཕྱིར། བཅུ་དྲུག་གོ །
༈ བདུན་པ་ནི། གླེང་གཞི་ཡུལ་མཉན་ཡོད་དུ། གང་ཟག་འཆར་ཀས། ཉོན་མོངས་
མཐོ་འཚམས་ཀྱིས། ཉེས་པ་རི་བྲག་གི་གཙུག་ལག་ཁང་དུ་དགེ་སློང་ལ་ཕྱིས་གནོན་
བྱས་པས། འདི་བཅས་སོ། །དེ་རྩ་བར། ན་བ་དང་འཇིགས་པའི་དབང་མ་གཏོགས་པར་
ཕྱིས་གནོན་བྱེད་པ་ལའོ། །ཞེས་བྱུང་། དོན་ནི། དགེ་སློང་གིས་དགེ་འདུན་གི་གནས་སུ་
སྔར་ཞུགས་པའི་དགེ་སློང་ལ་མཐོ་འཚམས་པས། ཕྱིས་གནོན་བྱེད་ན་ཕྱིས་གནོན་གྱི་
ལྟུང་བྱེད་དངོས་གཞི་སྐྱེད་དེ། ཡུལ་དགེ་སློང་དང་དགེ་འདུན་གྱི་གནས་སོགས་ལྔ་ཚང་
དགོས་པའི་ཕྱིར། བམ་ལྔ་ལས། གང་ལ་ཕྱིས་གནོན་པར་བྱ་བ་དགེ་སློང་ཉིད་དང་། ནས།
ཕྱིས་གནོན་བྱེད་པའོ། །ཞེས་གསུངས་པའི་ཕྱིར། བཅུ་བདུན་ནོ། ། །།
༈ བརྒྱད་པ། གླེང་གཞི་ཡུལ་མཉན་ཡོད་དུ། གང་ཟག་ཉེ་དགས། ཉོན་མོངས་མཐོ་
འཚམས་པས། ཉེས་པ་རི་བྲག་གི་གཙུག་ལག་ཁང་གི་སྟེང་དུ་ཁྲིའི་རྐང་པ་བཙུགས་ཏེ་
དྲག་པོས་མནན་པས་ཁང་པའི་ཐོག་བརྡོལ་ཏེ་ཤོད་ཀྱི་བསོད་སྙོམས་པའི་དཔྲལ་བ་བསྣད་
པས། འདི་བཅས་སོ། །དེ་རྩ་བར། གནོན་པ་ལའོ། །ཤེས་གཙོའོ། །ཞེས་བྱུང་། དོན་ནི་
མཐོ་འཚམས་པའི་སེམས་ཀྱིས་དགེ་འདུན་གྱི་གཙུག་ལག་ཁང་གི་ཐོག་ཏུ། ཁྲིའི་རྐང་པ་

ལྟ་བུ་དབྱུང་རུང་བཙུགས་ཏེ་གནོན་ན་རྩ་བར་འབྱུང་བའི་དངོས་གཞིའི་ལྟུང་(༢༡༥བ)བྱེད་
སྐྱེད་དེ། གཙོ་བོ་ཁྲིའི་རྐང་པའི་མིང་བཏགས་པའི་ཕྱིར། རྩ་བར། མནན་པར་འོས་པའི་
རྩ་བ་ཕུར་བུ་ལྟ་བུ་ཉིད་ཀྱང་ངོ་། །ཞེས་དང་། ཊཱིཀྐ་ལས། ཕུར་བུ་བཞིན་དུ་གཞུག་ཏུ་
ཡང་རུང་དབྱུང་དུ་ཡང་རུང་བས་དེའི་ཕྱིར། རྩ་བ་འབྱུང་བ་ཞེས་བྱའོ། །ཞེས་གསུངས་
པའི་ཕྱིར། ལུས་ལས་ཀྱང་། ལྗིད་ཀྱིས་ཕབ་སྟེ་འདུག་གམ་ཉལ་ན་ལྟུང་བྱེད་དོ། །ཞེས་
བྱུང་། བཅོ་བརྒྱད་དོ།
༈ དགུ་པ། གླེང་གཞི་ཡུལ་ཀོའུ་ཤམ་བྷིར། གང་ཟག་འདུན་པས། ཉོན་མོངས་
བག་མེད་པས། ཉེས་པ་ཤེས་བཞིན་དུ་སྲོག་ཆགས་དང་བཅས་པའི་ཆུས་རྩྭ་སོགས་ལ་
འདེབས་པ་དང་རང་གིས་ལོངས་སྤྱོད་པས། འདི་བཅས་སོ། །དེ་རྩ་བར། རང་སྤྱོད་པའི་
དོན་ཉིད་དེ་ལས་གཞན་ལའོ། །ཞེས་བྱུང་། དོན་ནི་དགེ་སློང་གིས་ཤེས་བཞིན་དུ་སྲོག་
ཆགས་དང་བཅས་པའི་ཆུས་སྲོག་ཆགས་ལ་ལྟོས་མེད་དུ་རྩྭ་སོགས་ལ་འདེབ་བམ། རང་
སྤྱོད་ན་སྲོག་ཆགས་དང་བཅས་པའི་ཆུ་ལ་སྤྱོད་པའི་ལྟུང་བྱེད་དངོས་གཞི་སྐྱེད་དེ། སོ་ཐར་
ལས། དགེ་སློང་གང་ཤེས་བཞིན་དུ་སྲོག་ཆགས་དང་བཅས་པའི་ཆུས། རྩ་འམ། ལྕི་བ་
འམ། ས་ལ་འདེབ་བམ། འདེབས་སུ་འཇུག་ན་ལྟུང་བྱེད་དོ། །ཞེས་གསུངས་པའི་ཕྱིར།
བཅུ་དགུའོ། ། 
༈ བཅུ་པ་ནི། གླེང་གཞི་ཡུལ་ཀོའུ་ཤམྦྷིར། གང་ཟག་དྲུག་སྡེས། ཉོན་མོངས་བྱ་བ་
ངན་པར་དགའ་བས། ཉེས་པ་ཉིན་གཅིག་ལ་སོ་ཕག་གི་གཙུག་ལག་ཁང་སུམ་བརྩེགས་
སྒོ་དང་ཆབ་ཁུང་སོགས་མེད་པ་སྦྱངས་ལྟ་བུ་བརྩིགས་པ་ཉིན་དེའི་ཐོ་རངས་ཆར་པས་
ཆུས་གང་སྟེ་ཞིག་པས། འདི་བཅས་སོ། །དེ་རྩ་བར། ཕ་གུ་རིམ་པ་གསུམ་ལས་ལྷག་
པར་བརྩིགས་པར་བྱས་པ་ལའོ། །གཞན་གྱིས་ཀྱང་ངོ་། །ཞེས་བྱུང་། དོན་ནི། དགེ་སློང་

གིས་གཙུག་ལག་ཁང་རྩིག་པ་ན། ཉི་མ་གཅིག་ལ་ཆུ་ཁུང་དང་། སྒོ་དང་། རྩ་བ་རྐོས་པ་
གསུམ་གང་རུང་མེད་པར་ཕ་གུ་རིམ་པ་གསུམ་ལས་ལྷག་པར་རྩིག་ན་དེ་རྩིག་པའི་ལྟུང་
བྱེད་དངོས་གཞི་སྐྱེད་དེ། ཆུ་ཁུང་མེད་ན་རིམ་པ་གསུམ་ལས་ལྷག་གིས་(༢༡༦ན)སྐྱེད་ལ་
ཡོད་ན་མི་སྐྱེད་དེ། དེ་བཞིན་དུ་རྨང་རྐོས་ན་གསུམ་གྱི་ལྷག་གིས་མི་སྐྱེད། མེད་ན་སྐྱེད།
སྒོ་ཆ་གོང་མ་མ་བཅུག་ན་གསུམ་ལས་ལྷག་གིས་སྐྱེད་བཅུག་ན་མི་སྐྱེད་པའི་ཕྱིར། དང་
པོ་གྲུབ་སྟེ། རྩ་བ་ལས། ཆུ་ཁུང་མ་བཏོད་ཡང་རུང་ངོ་། །ཞེས་དང༌། ཊིཀྐ་ལས། ཆུ་ཁུང་
བཏོད་པ་ལ་ནི་ཕ་གུ་རིམ་པ་གསུམ་ལས་ལྷག་པར་བརྩིག་པ་བྱས་ན་ཡང་ཉེས་པ་མེད་
ལ་རང་གི་གནས་སུ་ཆུ་ཁུང་མ་གཏོད་པ་ལ་ནི་ཕ་གུ་རིམ་པ་གསུམ་ལས་ལྷག་པར་རྩིག་
པ་བདག་ཉིད་ཀྱིས་བྱས་ན་དངོས་གཞིའི་ཁ་ན་མ་ཐོ་བར་འགྱུར་ཏེ། ཞེས་གསུངས་པའི་
ཕྱིར། གཉིས་པ་གྲུབ་སྟེ། རྩ་བར། བརྐོས་ཏེ་རྩ་བ་མ་བཙུགས་པ་ཉིད་ཀྱང་རུང་ངོ་། །
ཞེས་དང་། ཊཱིཀྐ་ལས། བརྐོས་ཏེ་རྨང་གི་རྩ་བ་བཙུགས་པ་ནས། ཉེས་པ་མེད་དོ། །ཞེས་
གསུངས་པའི་ཕྱིར། གསུམ་པ་གྲུབ་སྟེ། རྩ་བར། སྒོ་ཆ་གོང་མ་བཅུག་པ་ཡང་རུང་ངོ་། །
ཞེས་དང་། ཊིཀྐ་ལས། ཡ་ཕུབས་ལ་སོགས་པའི་སྒོ་ཆ་ནི་གོང་མ་སྟེ། ནས། སྒོ་ཆ་གོང་
མ་དེ་བཙུགས་པ་ཡིན་ན་དེ་ལ་ནི་ཕ་གུ་རིམ་པ་གསུམ་ལས་ལྷག་པར་བརྩིགས་ཀྱང་ཉེས་
པ་མེད་དོ། །ཞེས་གསུངས་པའི་ཕྱིར། ཡན་ལག་ལྔར་བཤད་དོ། །འདི་ལྟར་མ་གོ་བར་
གསུམ་རིམ་བརྩིགས་ན་ལྟུང་བས་ཁྱབ་པར་བྲིས་པ་དུ་མ་སྣང་ངོ་། །ཉི་ཤུའོ། །

 བཅུ་ཚན་གསུམ་པ་བཤད་པ། 
༈ བཅུ་ཚན་གསུམ་པ་ལ་མདོར་བསྟན། སོ་སོར་བཤད་པ་གཉིས། དང་པོ་ནི།
སྡོམ་ལས། མ་བསྐོས་ཉི་མ་ནུབ་པ་དང༌། །ཟས་དང་ཆོས་གོས་གཉིས་དག་དང༌། །དོན་
མཐུན་གྲུ་དང་དབེན་པ་གཉིས། །དགེ་སློང་མ་ཡིས་སྦྱོར་བཅུག་པའོ། །ཞེས་པ་ལྟར་བཅུ་
ཡོད་དེ། མ་བསྐོས་པར་སྟོན་པའི་དེ། ཉི་མ་ནུབ་བར་དུ་སྟོན་པའི་དེ། ཟས་ཅུང་ཟད་ཙམ་
གྱི་ཕྱིར་དུ་སྟོན་པའི་དེ། གོས་བྱེད་པའི་དེ། གོས་སྦྱིན་པའི་དེ། དགེ་སློང་མ་དང་ལྷན་
ཅིག་མགྲོན་ལམ་དུ་འཇུག་པའི་དེ། དགེ་སློང་མ་དང་ལྷན་ཅིག་གྲུར་འཇུག་པའི་དེ།
གཅིག་པུར་འདུག་པའི་དེ། གཅིག་པུར་འགྲེང་བའི་དེ། དགེ་སློང་མས་སྦྱོར་དུ་བཅུག་པ་
ཟ་བའི་དེ་དང་བཅུ་ཡོད་པའི་ཕྱིར། 
དང་པོ་ནི། བྱུང་(༢༡༦བ)བཅས་གནང་གསུམ་ལས། དགའ་བྱེད་ཀྱིས་དགེ་སློང་མ་
ལ་ཆོས་སྟོན་པ་ནི་བྱུང་བའོ། །གླེང་གཞི་ཡུལ་མཉན་ཡོད་དུ། གང་ཟག་དྲུག་སྡེས། ཉོན་
མོངས་པ་གཏོགས་འདོད་ཀྱིས། ཉེས་པ་མ་བསྐོས་པར་དགེ་སློང་མ་ལ་ཆོས་སྟོན་པས།
འདི་བཅས་སོ། །ལམ་ཕྲན་དགེ་སློང་མ་ལ་ཆོས་སྟོན་པར་གནང་བས་སྐྱེ་བོ་དཔག་མེད་
ལྟད་མོར་འདུས་པར་ཆོས་བསྟན་པས་སྲོག་ཆགས་ཉི་ཁྲི་ཉིས་སྟོང་གིས་བདེན་པ་མཐོང་།
ཁ་ཅིག་རྒྱུན་ཞུགས་ནས། ལ་ལས་བྱང་ཆུབ་ཏུ་སེམས་བསྐྱེད་དོ། །དེ་རྩ་བར། བསྐོས་པ་
དེ་དག་ལས་གཅིག་དང་ཡང་མི་ལྡན་པ་དང་མ་བསྐོས་པར་དགེ་སློང་མ་ལ་ཆོས་སྟོན་
ནའོ། །ཞེས་བྱུང་། དོན་ནི། དགེ་སློང་གིས་དགེ་སློང་མའི་སྟོན་པར་མ་བསྐོས་པའམ་
བསྐོས་ཀྱང་སོ་ཐར་ཐོན་པ་དང་བསྙེན་པར་རྫོགས་ནས་ལོ་ཉི་ཤུ་ལོན་པ་སོགས་མེད་

པའི་དགེ་སློང་གིས་དགེ་སློང་མ་ལ་ཆོས་སྟོན་ན་དེ་དངོས་གཞིའི་ལྟུང་བྱེད་སྐྱེད་དེ། བམ་
ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། གསོ་སྦྱོང་བཅོ་ལྔ་པ་དེ་ཉིད་
ལ་མཚམས་ཀྱི་ནང་དུ་དགེ་འདུན་གྱི་སྤྲོ་བར་བྱས་ཏེ་གསོལ་གཉིས་ཀྱི་ལས་ཀྱིས་མ་
བསྐོས་པ་དང་། ཞེས་སོགས་གསུངས་པའི་ཕྱིར།
— དགེ་སློང་མའི་སྟོན་པར་བསྐོ་འོས་ཡོད་དེ། ཆོས་ལྔ་ལྡན་བསྐོ་བའི་ཕྱིར། བམ་ལྔ་
ལས། ཆོས་ལྔ་དང་ལྡན་པ་དགེ་སློང་མའི་སྟོན་པར་བསྐོ་བར་བྱའོ། །ཆོས་ལྔ་གང་ཞེ་ན།
ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། གནས་བརྟན་རྒྱལ་ཚབ་ལྟ་བུ་དང་།
གྲོང་ཁྱེར་བའི་སྐད་དང་ལྡན་པ་དང་། དེས་དགེ་སློང་མ་ལ་ལུས་ཀྱིས་རིག་པས་སུན་མ་
ཕྱུང་ཞིང་གལ་ཏེ་སུན་ཕྱུང་ན་ཡང་དེས་ལྟུང་བ་དེ་ཆོས་བཞིན་དུ་ཕྱིར་བཅོས་བྱས་པའོ།
ཞེས་གསུངས་པའི་ཕྱིར། ཉེར་གཅིག་པའོ། ། 
༈ གཉིས་པ་ནི། གླེང་གཞི་ཡུལ་མཉན་ཡོད་དུ། གང་ཟག་དགའ་བྱེད་ཀྱིས། ཉོན་
མོངས་པ་བག་ཆགས་མ་བྱང་བ་དང་སོ་སོར་མ་བརྟགས་པས། ཉེས་པ་ཉི་མ་ནུབ་ཀྱི་བར་
དུ་དགེ་སློང་མ་ལ་ཆོས་སྟོན་པས། འདི་བཅས་སོ། །དེ་རྩ་བར། ཉི་མ་ནུབ་པ་ཉིད་ལའོ། །
ཞེས་བྱུང་། དོན་ནི་(༢༡༧ན)དགེ་སློང་གིས་དགེ་སློང་མ་ལ་ཉི་མ་ནུབ་ཀྱི་བར་དུ་ཆོས་
བསྟན་ན་དེ་ལ་སྟོན་པའི་ལྟུང་བྱེད་དངོས་སྐྱེད་དེ། ཊཱིཀྐ་ལས། མཚན་ཐོག་ཐག་ཏུ་ཆོས་
སྟོན་པ་མ་གཏོགས་པར་ཉི་མ་ནུབ་ཀྱི་ཚེ་དགེ་སློང་གིས་དགེ་སློང་མ་རྣམས་ལ་སྟོན་པར་
བྱེད་ན་ལྟུང་བྱེད་དོ། །ཞེས་གསུངས་པའི་ཕྱིར། ཉེར་གཉིས་སོ། །
༈ གསུམ་པ་ནི། གླེང་གཞི་ཡུལ་མཉན་ཡོད་དུ། གང་ཟག་ཉེ་དགས། ཉོན་མོངས་
ཕྲག་དོག་གིས། ཉེས་པ་དགེ་སློང་དགའ་བྱེད་ལ་ཟས་ཅུང་ཟད་ཙམ་གྱི་ཕྱིར་ཆོས་སྟོན་ཏོ་
ཞེས་སྐུར་བ་འདེབས་པས། འདི་བཅས་སོ། །དེ་རྩ་བར། དེ་ལྟར་གྱུར་པ་མ་ཡིན་པ་ལ་

ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ་ཞེས་སྨྲས་ནའོ། །ཞེས་བྱུང་། དོན་ནི།
དགེ་སློང་མ་ལ་ཟས་ཅུང་ཟད་ཙམ་གྱི་ཕྱིར་ཆོས་སྟོན་པ་མ་ཡིན་པ་ལ། དེ་ལྟར་སྟོན་ཏོ་
ཞེས་སྨྲས་པ་ན་ཅུང་ཟད་ཙམ་གྱི་ཕྱིར་སྟོན་པར་སྐུར་འདེབས་ཀྱི་ལྟུང་བྱེད་དངོས་གཞི་
སྐྱེད་དེ། ལྔ་མ་ཚང་ན་མི་སྐྱེད་པའི་ཕྱིར། བམ་ལྔ་ལས། ཡན་ལག་ལྔས་དངོས་གཞིའི་
ལྟུང་བར་འགྱུར་ཏེ་དགེ་སློང་མ་ལ་སྟོན་པའི་དགེ་སློང་དང་། ཟས་ཅུང་ཟད་ཙམ་གྱི་ཕྱིར་
སྟོན་པ་མ་ཡིན་པ་དང་། དགེ་སློང་འདི་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་ཆོས་
སྟོན་ཏོ་ཞེས་ཕྱར་ཀ་གཏོང་བ་དང༌། དེ་ཉིད་དམ་གཞན་ལ་སྨྲས་པ་དང་། ཕ་རོལ་པོས་
དོན་གོ་བའོ། །ཞེས་གསུངས་པའི་ཕྱིར། ཉེར་གསུམ་མོ། ། 
༈ བཞི་པ་ནི། གླེང་གཞི་ཡུལ་མཉན་ཡོད་དུ། གང་ཟག་འཆར་ཀས། ཉོན་མོངས་
འདོད་ཆགས་ཀྱིས། ཉེས་པ་དགེ་སློང་མའི་ཆོས་གོས་བཟོས་པ་ལས། འདི་བཅས་སོ། །
དེ་རྩ་བར། དགེ་སློང་མ་ཉེ་དུ་མ་ཡིན་པ་ཉིད་ལའོ། །གོས་བྱེད་ནའོ། །ཞེས་བྱུང་། དོན་
ནི། དགེ་སློང་གིས་ཉེ་དུ་མ་ཡིན་པའི་དགེ་སློང་མའི་གོས་བཟོས་ན་གོས་བྱེད་པའི་ལྟུང་
བྱེད་དངོས་སྐྱེད་དེ། ལྔ་མེད་ན་མི་སྐྱེད་དེ། བམ་ལྔ་ལས། དགེ་སློང་མ་ཉེ་དུ་མ་ཡིན་པ་
དང་། དེར་འདུ་ཤེས་པ་དང་། གོས་རུང་བ་འཁོར་གསུམ་ཁེབས་པའི་ཚད་ཡན་ཆད་
དང་། བྱེད་པ་དང་། (༢༡༧བ)ཟིན་པའོ། །ཞེས་གསུངས་པའི་ཕྱིར། ཉེར་བཞིའོ། །
༈ ལྔ་པ་ནི། གླེང་གཞི་ཡུལ་མཉན་ཡོད་དུ། གང་ཟག་ཚོང་དཔོན་ལས་རབ་ཏུ་བྱུང་
བའི་དགེ་སློང་གིས། ཉོན་མོངས་སྔོན་གྱི་ཆུང་མར་སྲེད་པས། ཉེས་པ་དགེ་སློང་མ་ཉེ་དུ་
མ་ཡིན་པ་ལ་གོས་བྱིན་པས། འདི་བཅས་སོ། །དེ་རྩ་བར། གོས་བྱིན་ནའོ། །ཞེས་བྱུང་།
དོན་ནི་ཉེ་དུ་མ་ཡིན་པའི་དགེ་སློང་མ་ལ་གོས་བརླག་སོགས་མེད་པར་བྱིན་ན་གོས་བྱིན་
པའི་ལྟུང་བྱེད་དངོས་གཞི་སྐྱེད་དེ། ཡན་ལག་དྲུག་མ་ཚང་ན་མི་སྐྱེད་པའི་ཕྱིར། བམ་ལྔ་

ལས། ཡན་ལག་དྲུག་གིས་དངོས་གཞིའི་ལྟུང་བར་འགྱུར་ཏེ། ནས། གོས་བྱིན་པའི།
ཞེས་གསུངས། ཉེར་ལྔ་པའོ། །
 ༈ དྲུག་པ་ནི། གླེང་གཞི་ཡུལ་མཉན་ཡོད་དུ། གང་ཟག་དྲུག་སྡེས། ཉོན་མོངས་
འདོད་ཞེན་གྱིས། ཉེས་པ་དགེ་སློང་མའི་དོན་མཐུན་དང་ལྷན་ཅིག་འཐམས་ནས་མགྲོན་
ལམ་དུ་འཇུག་པས། འདི་བཅས་སོ། །དེ་རྩ་བར། དགེ་སློང་མ་གཅིག་དང༌ཡང་ལས་
ལས་འདའ་ཤིང་འགྲོ་ནའོ། །རྒྱང་གྲགས་རེ་རེར་རོ། །ཞེས་བྱུང་། དོན་ནི། དགེ་སློང་མ་
དང་ལྷན་ཅིག་འཇིགས་པ་མེད་པར་སའི་ལམ་ལ་རྒྱང་གྲགས་འདས་པར་ཕྱིན་ན་དགེ་
སློང་མ་དང་ལྷན་ཅིག་ལམ་ཞུགས་ཀྱི་ལྟུང་བྱེད་དངོས་སྐྱེད་དེ་ལྔ་མ་ཚང་ན་མི་སྐྱེད་པའི་
ཕྱིར། བམ་ལྔ་ལས། ལམ་འཇིགས་པ་མེད་པ་ཉིད་དང་། དགེ་སློང་མ་གཅིག་ཡན་ཆད་
ཀྱི་འདྲེན་པ་དང་། འཐམས་པ་དང༌། ལམ་དུ་ཞུགས་པ་དང་། རྒྱང་གྲགས་གཅིག་གི་
མཐའ་ལས་འདས་པའོ། །ཞེས་གསུངས་པའི་ཕྱིར་དང་། ཉེར་དྲུག་གོ ། 
༈ བདུན་པ་ནི། གླེང་གཞི་ཡུལ་མཉན་ཡོད་དུ། གང་ཟག་དྲུག་སྡེས། ཉོན་མོངས་
འདོད་ཞེན་གྱིས། ཉེས་པ་དགེ་སློང་མའི་དོན་མཐུན་དང་འཐམས་ནས་གྲུར་འཇུག་པས།
འདི་བཅས་སོ། །དེ་རྩ་བར། འགྲམ་གཉིས་འཇིགས་པ་དང་བཅས་པ་ཉིད་མ་གཏོགས་
པར་འཐམས་ནས་ཅིག་ཆར་གྲུ་གཅིག་གིས་ལམ་ལས་འདའ་ཞིང་འགྲོ་ནའོ། །ཞེས་བྱུང་།
དོན་ནི། དགེ་སློང་གིས་དགེ་སློང་མ་དང་ལྷན་ཅིག་ཆུའི་ལམ་དུ་གྲུ་གཅིག་གི་ནང་དུ་
ཞུགས་ཏེ་རྒྱུན་ནམ་ཟློག་ཕྱོགས་(༢༡༨ན)གང་རུང་དུ་རྒྱང་གྲགས་འདས་པར་ཕྱིན་ན་གྲུར་
འཇུག་པའི་ལྟུང་བྱེད་དངོས་སྐྱེད་དེ། ལྔ་དགོས་པ་སྔ་མ་ལྟར་ལ་གྲུར་ཞུགས་པ་གཅིག་གོ །
༈ ཉེར་བདུན་ནི། བརྒྱད་པ་ནི། གླེང་གཞི་ཡུལ་མཉན་ཡོད་དུ། གང་ཟག་འཆར་
ཀས། ཉོན་མོངས་འདོད་ཆགས་ཀྱིས། ཉེས་པ་བུད་མེད་དང་ལྷན་ཅིག་འདུག་པས།

 ཀུན་མཁྱེན་འཇམ་དབྱངས་བཞད་པས་མཛད། 
འདི་བཅས་སོ། །དེ་རྩ་བར། འདུག་པ་ལའོ། །དེ་ནི་རྐུ་བ་ཆོས་ཙམ་བཞག་པ་ལའོ། །
ཞེས་བྱུང༌། དོན་ནི་དགེ་སློང་གིས་གྲོགས་མེད་པར་བུད་མེད་དང་ལྷན་ཅིག་དབེན་པ་
སྐྱབས་ཡོད་པར་འདུག་ན་བུད་མེད་དང་ལྷན་ཅིག་འདུག་པའི་ལྟུང་བྱེད་དངོས་གཞི་སྐྱེད་
དེ། ལྔ་ཚང་དགོས་པའི་ཕྱིར། ཉེར་བརྒྱད་དོ། །
༈ དགུ་པ་ནི་གླེང་གཞི་ཡུལ་མཉན་ཡོད་དུ། གང་ཟག་འཆར་ཀས། ཉོན་མོངས་
ཆགས་པས། ཉེས་པ་དགེ་སློང་མ་དང་ལྷན་ཅིག་གཅིག་པུ་དབེན་པར་འགྲེང་བས། འདི་
བཅས་སོ། །དེ་རྩ་བར། དགེ་སློང་མ་དང་ངོ༌། །འགྲེང་བ་ལའོ། །དོན་ནི། ཁྲིམས་གྲོགས་
མེད་པར་དགེ་སློང་མ་དང་དབེན་པ་སྐྱབས་ཡོད་དུ་འགྲེང་བར་བྱས་ན་འགྲེང་བའི་ལྟུང་
བྱེད་དངོས་གཞི་སྐྱེད་དེ། ལྔ་ཚང་དགོས་པར་བཤད། ཉེར་དགུའོ། ། བྷཡ།རཏྟཾ
༈ བཅུ་པ་ནི། གླེང་གཞི་བྱུང་བཅས་གནང་གསུམ་ལས། བྱུང་བ་སྦོམ་དགའ་མོས་
བསོད་སྙོམས་བླངས་པ་ནི་བྱུང་བའོ། །བཅས་པའི་གླེང་གཞི་མཉན་ཡོད་དུ། དྲུག་སྡེས།
ཉོན་མོངས་ལྟོ་འདུན་གྱིས། ཉེས་པ་དགེ་སློང་མས་སྦྱོར་བཅུག་པ་ཟོས་པས། འདི་བཅས།
དེ་རྩ་བར། དགེ་སློང་མས་སྦྱོར་བཅུག་པ་ཉིད་ལའོ། །ཞེས་བྱུང་། དོན་ནི། དགེ་སློང་
མས་དགེ་སློང་རང་ཉིད་ཡང་དག་པ་མ་ཡིན་པའི་ཡོན་ཏན་ཁྱིམ་པར་བརྗོད་དེ་སྦྱོར་དུ་
བཅུག་པའི་ཟས་ཟོས་དེའི་སྦྱོར་བཅུག་ཟོས་པའི་ལྟུང་བྱེད་དངོས་གཞི་སྐྱེད་དེ། ཡན་
ལག་དྲུག་དགོས་པར་བཤད་པའི་ཕྱིར། སུམ་ཅུའོ། །

བཅུ་ཚན་བཞི་པ་བཤད་པ། 
༈ བཅུ་ཚན་བཞི་པ་ལ་མདོར་བསྟན། སོ་སོར་བཤད་པ་གཉིས། དང་པོ་ནི། སྡོམ་
ལས། ཡང་ཡང་ཟ་དང་འདུག་གནས་གཅིག །ཕྱེ་དང་བཅའ་དང་(༢༡༨བ)སྟོབས་པ་
དང༌། །དུས་དང་དུས་མིན་གསོག་འཇོག་དང་། ཁ་ནས་མིད་དང་བསོད་པ་ཉིད། ཅེས་
གསུངས་པ་བཅུ་ཡོད་དེ། ཡང་ཡང་ཟ་བའི་ལྟུང་བྱེད། འདུག་གནས་སུ་ཟ་བའི་ལྟུང་བྱེད།
ལྷུང་བཟེད་དོ་གསུམ་ཙམ་ལས་ལྷག་ལེན་གྱི་དེ། སྤངས་པའི་ཟས་ཟ་བའི་དེ། སྤངས་པ་
སྟོབས་པའི་དེ། འདུས་ཤིང་ཟ་བའི་དེ། དུས་མ་ཡིན་པར་ཟ་བའི་དེ། གསོག་འཇོག་ཟ་
བའི་དེ། བྱིན་ལེན་མ་བྱས་པར་ཟ་བའི་དེ། བསོད་པ་སློང་བའི་ལྟུང་བྱེད་དང་བཅུ་ཡོད་
པའི་ཕྱིར། དང་པོ་ནི། གླེང་གཞི་བྱུང་བཅས་གནང་གསུམ་ལས། བཅས་པའི་ནི་ཡུལ་
སྤོང་བྱེད་དུ་དྲུག་སྡེས། ཉོན་མོངས་ཟས་ལ་གདུ་བས། ཉེས་པ་ཁུར་བ་ཡང་ཡང་ཟོས་
པས། འདི་བཅས་སོ། །དེ་རྩ་བར། ཟོས་ན་དངོས་གཞིའོ། །ཞེས་བྱུང་། དགེ་སློང་གིས་
ཉི་མ་གཅིག་ལ་ཁྱིམ་ཐ་དད་པར་འགྲོན་དུ་བོས་པ་གཉིས་བྱུང་ན་སྔ་མ་ཟོས་ནས་ཟས་ཕྱི་
མ་ལ་གོས་སམ་གོས་ཀྱི་རིན་རྙེད་པ་མེད་པར་ཟོས་ན་ཡང་ཡང་ཟ་བའི་ལྟུང་བྱེད་དངོས་
གཞི་སྐྱེད་དེ། རྩ་བར། ཅིག་ཆར་ཡང་རུང་ཕྱིས་ཀྱང་རུང་སྟེ་གོས་ཀྱི་རྙེད་པ་མེད་པའི་
འགྲོན་དུ་བོས་པ་གཉིས་པ་རྙེད་ནའོ། །ཞེས་གསུངས་པའི་ཕྱིར། བཟའ་བ་ལྔ་ནི། འབྲས་
ཆན་དང་། ཟན་དྲོན་དང་། ལྡེ་གུ་དང་། ཤ་དང་སྣུམ་ཁུར་རོ། །གོས་ཀྱི་ཚད་ཁྲུ་གང་ཡན་
ཆད་དེ། རྩ་བར། འདིར་གོས་ཀྱི་མཐར་གྱུར་བ་ནི་ཁྲུ་གང་གི་ཁྱོན་ནོ། །ཞེས་གསུངས་
པའི་ཕྱིར། བསླབ་བྱ་མགྲོན་དུ་བོས་པ་ན་སྔ་ཚོམས་སུ་ཕྱིན་ན་ཉེས་པ་སྐྱེད་དེ། རྩ་བར།

དུས་ཤེས་པར་བྱས་ཏེ་འདུག་པར་བྱའི་སྔ་ཚོམས་སུ་མི་བྱའོ། །ཞེས་གསུངས་པའི་ཕྱིར།
འཁོར་དང་བཅས་ཏེ་འགྲོ་བའི་ཚེ་འཁོར་ལ་མ་བརྟགས་པར་ཕྱིན་ན་ཉེས་བྱས་ཡིན་ཏེ།
ལུང་ལས། དགེ་སློང་འཁོར་དང་སྐྱོང་བ་རྣམས་ཀྱིས་ནི་རང་རང་གི་འཁོར་རྣམས་ལ་
བལྟས་ཏེ་འདོད་པར་བྱའོ། །ཞེས་གསུངས་པའི་ཕྱིར། སོ་གཅིག་གོ ། ཆཆ་བཞི
གཉིས་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་འདོད་ཞེན་དང་
འཐབ་གྲོལ་བྱེད་པ། ཉེས་པ་མུ་སྟེགས་(༢༡༩ན)ཀྱི་རི་བྲག་གནས་སུ་གནས་ཏེ་ཟས་ཟོས་
པས། འདི་བཅས་སོ། །དེ་རྩ་བར། བདག་པོ་ཁྱིམ་པ་དང་བཅས་པ་ཡ་མཚན་ཅན་ཐམས་
ཅད་མ་ཡིན་པའི་འདུག་གནས་སོ། །ཞེས་དང་། དེའི་ཟོས་ན་ཟོས་པ་ལ་དངོས་གཞིའོ། །
ཞེས་བྱུང་། དོན་ནི། མུ་སྟེགས་ཅན་གྱི་འདུག་གནས་སུ་མིན་པར་ཞག་གཅིག་འདུག་ཅིང་
ཟས་ཟོས་ན་འདུག་གནས་སུ་ཟ་བའི་ལྟུང་བྱེད་དངོས་གཞི་སྐྱེད་དེ། ཡན་ལག་འདྲ། སོ་
གཉིས་སོ། ། 
༈ ༈ གསུམ་པ་ནི། གླེང་གཞི་ཡུལ་མཉན་ཡོད་དུ། དྲུག་སྡེས། ཉོན་མོངས་ལྟོ་འདུན་
གྱིས། ཉེས་པ་ཁྱིམ་པས་མ་དཔགས་པ་ཅི་བདེར་མ་བྱས་པའི་ཟས་ལྷུང་བཟེད་འབྲིང་
ཆེད་གསུམ་ལས་ལྷག་པར་ལེན་པས། འདི་བཅས་སོ། །དེ་རྩ་བར། སྟོབས་པའིའོ། །
ཡོངས་སུ་དཔགས་པར་རོ། །ཞེས་དང་། ཟོས་པ་ནའོ། །མནོས་པའོ། །ཞེས་བྱུང་། དོན་
ནི། དགེ་སློང་གིས་ཁྱིམ་པའི་ཟས་སྟོབས་པ་ལྷུང་བཟེད་གསུམ་སོགས་ཀྱི་ཚད་དཔགས་
པ་སྟེ་ཚད་མ་བཟུང་བར་ལྷུང་བཟེད་འབྲིང་པོ་གསུམ་ལས་ལྷག་པར་བླངས་ཏེ་མཐར་ཐུག་
ཟོས་པ་ན་ལྷུང་བཟེད་དོ་གསུམ་ལས་ལྷག་ལེན་པའི་ལྟུང་བྱེད་དངོས་གཞི་སྐྱེད་དེ། ཡན་
ལག་གི་གཙོ་བོ་ཁྱིམ་པས་ཚད་མང་པོ་མ་བཟུང་བ་ཡིན་པའི་ཕྱིར། ཊིཀྐ་ལས། ཁྱིམ་པའི་
སྟོབས་པའི་བསོད་སྙོམས་ལྟུང་བ་འདིའི་བྱེད་པ་པོ་ཡིན་ནོ། །ཞེས་དང་། བམ་ལྔ་ལས།

ཁྱིམ་པ་སྐྱེས་པ་འམ་བུད་མེད་ཡང་རུང་བ་དང་། བསྟབ་པའི་བསོད་སྙོམས་ཡོངས་སུ་མ་
དཔགས་པ་ཅི་བདེར་མ་བྱས་པ་ཉིད་དང་། ལྷུང་བཟེད་འབྲིང་པོ་གསུམ་གྱི་ཚད་ལས་
ལྷག་པ་ཉིད་དང་། ཁྱིམ་ནས་མནོས་ཏེ་ཁྱེར་བ་དང་། ཟོས་པའོ། །ཞེས་གསུངས་པའི་
ཕྱིར། གནས་དེར་ལྷག་ཟོས་ཀྱང་ལྟུང་བ་མེད་དེ། རྩ་བར། གཞན་ལ་ནི་ལྟུང་བ་མེད་
དོ། །ཞེས་དང་། ལུང་ལས། དེ་ཉིད་དུ་འདུག་སྟེ་ཇི་སྙེད་ཟོས་ཀྱང་ལྟུང་བ་མེད་དོ། །ཞེས་
གསུངས་པའི་ཕྱིར། སོ་གསུམ་མོ། ། 
༈ བཞི་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་པ་བསླབ་(༢༡༩བ)
པར་གཡེལ་བ་དང་བཅས་པར་མི་ནུས་པས། སྤངས་པ་ཟ་བས། འདི་བཅས་སོ། །
གནང་བ་ནི་ལྷག་པོར་བྱས་པ་གནང་ངོ༌། །དེ་རྩ་བར། སྤངས་པ་ཉིད་དང༌། ལྷག་པོར་མ་
བྱས་པ་ཉིད་དག་ལའོ། །ཟོས་ནའོ། །ཞེས་བྱུང་། དོན་ནི། དགེ་སློང་གིས་དུས་རུང་གི་
ཟས་སྤངས་པ་ལྷག་པོར་བྱས་པ་ཟོས་ན་སྤངས་པ་ཟ་བའི་ལྟུང་བྱེད་དངོས་གཞི་སྐྱེད་དེ།
བམ༌ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ཟས་སྤངས་པ་ཉིད་
དང་། ལྷག་པོར་མ་བྱས་པ་ཉིད་དང་། དེར་འདུ་ཤེས་པ་དང་། དུས་སུ་རུང་བའི་ཟས་
དང་། ཟོས་པའོ། །ཞེས་གསུངས་པའི་ཕྱིར།
ལྷག་པོར་བྱེད་ཚུལ་ཡོད་དེ། དགེ་སློང་གི་མདུན་དུ་ཟས་ཐོགས་ཏེ། ཚེ་དང་ལྡན་པ་
དགོངས་སུ་གསོལ། བདག་མིང་འདི་ཞེས་བགྱི་བ་འཚལ་མ་འཚལ་ལགས་ཤིང་ཡོངས་
སུ་སྤངས་ཏེ་ཡོངས་སུ་རྫོགས་ཤིང་མཐར་ཐུག་པར་བགྱིས་པ་ལས་བཟའ་བ་དང་བཅའ་
བ་རྙེད་ཅིང་འཚལ་བར་འཚལ་ན་ལྷག་པོར་བགྱིས་ཏེ་བདག་ལ་སྩལ་དུ་གསོལ། དེ་ནས་
ཁམ་གཉིས་སམ་གསུམ་ཟོས་ནས་འདི་སྐད་ཅེས་ཁྱོད་ཀྱིར་གྱུར་གྱི་བཞུང་ཅིག་ཅེས་
བརྗོད་པར་བྱ་ལ། དགེ་སློང་ཡུལ་གྱིས་སྤངས་ཟིན་སྤྱོད་ལམ་མ་ཉམས་ན་ལག་པར་བཞག་

ལ་སྟེ་དེ་ལྟར་བྱ་ཞིང་དེས་མི་ཟའོ། །སོ་བཞིའོ། ། 
༈ ལྔ་པ་ནི། གླེང་བཞི་མཉན་ཡོད་དུ། དགེ་སློང་རྒན་ཞུགས་གཅིག་གིས། ཉོན་
མོངས་ཉེས་རྩོམ་གྱིས། ཉེས་པ་ཤེས་བཞིན་དུ་དགེ་སློང་ཟས་ཟོས་ཟིན་སྤངས་པ་ལ་
ལྷག་པོར་མ་བྱས་པའི་བཟའ་བ་སྟོབས་པས། འདི་བཅས་སོ། །དེ་རྩ་བར། སྟོབས་
ནའོ། །དགེ་སློང་ལའོ། །ཞེས་བྱུང་། དོན་ནི། དགེ་སློང་གིས་ཟོས་ཤིང་སྤངས་པའི་དགེ་
སློང་ལ་ཤེས་བཞིན་དུ་ཟས་ལྷག་པོར་བྱས་པ་མ་ཡིན་པ་སྟོབ་ན་སྤངས་པ་སྟོབས་པའི་
ལྟུང་བྱེད་དངོས་བསྐྱེད་དེ། བམ་ལྔ་ལས། ཡན་ལག་ལྔ་ལྔས་དངོས་གཞིའི་ལྟུང་བར་
གྱུར་ཏེ། དགེ་སློང་ཟས་སྤངས་པ་ཉིད་དང་། ལྷག་པོར་མ་བྱས་པ་ཉིད་དང་། དེར་འདུ་
ཤེས་པ་དང་། (༢༢༠ན)དུས་སུ་རུང་བའི་ཟས་དང་། སྟོབ་པའོ། །ཞེས་གསུངས་པའི་ཕྱིར།
སོ་ལྔ་པའོ།
༈ དྲུག་པ་ནི། གླེང་གཞི་རྒྱལ་པོའི་ཁབ་ཏུ་ལྷས་བྱིན་འཁོར་བཅས་ཀྱིས། ཉོན་
མོངས་མི་མཐུན་པ་འདོད་པས། ཉེས་པ་མཚམས་ནང་དུ་དགེ་འདུན་ལས་ལོགས་ཤིག་
ཏུ་འདུས་ཤིང་ཟ་བས། འདི་བཅས་སོ། །དེ་རྩ་བར། ལྷན་ཅིག་པའིའོ། །ཅིག་ཅར་ཟ་བ་
དང་། གསུམ་ལ་སོགས་པ་དང་ངོ༌། །དགེ་སློང་རྣམས་ཀྱིའོ། །ཞེས་བྱུང་། དོན་ནི།
མཚམས་ནང་གཅིག་ཏུ་དགེ་འདུན་དང་ལྷན་ཅིག་ཏུ་ཟ་དགོས་པའི་ཟས་ན་བ་སོགས་ཀྱི་
རྐྱེན་པར་ལོགས་ཤིག་ཏུ་དགེ་སློང་བཞིར་ལོངས་འདུས་ཤིང་ཟོས་ན་འདུས་ཤིང་ཟ་བའི་
ལྟུང་བྱེད་དངོས་གཞི་བསྐྱེད་དེ། ཡན་ལག་བཅུ་དགོས་པའི་ཕྱིར་ཏེ། ན་བ་སོགས་མ་
ཡིན་པ་དང་། ཟས་ཅིག་ཅར་ཟ་དགོས་ཀྱི་གནས་ལས་གཞན་པ་དང་། དགེ་འདུན་ལོངས་
པས་ཅིག་ཅར་ཟ་བ་དང་། མཚམས་གཅིག་དང་། དགེ་འདུན་ལས་ལོགས་སུ་འདུས་པ་
དང་། དུས་སྟོན་མ་ཡིན་པ་དང་། དགེ་སློང་གི་ཟས་མ་ཡིན་པ་དང་། ཟས་སམ་བྱ་བར་

འདུ་དགོས་པ་མ་འདུས་པ་དང་། དེར་འདུ་ཤེས་པ་དང་། དུས་རུང་གི་ཟས་ཟོས་པ་བཅུ་
མ་ཚང་ན་ན་སྨད་སྐྱེད་པའི་ཕྱིར། བམ་ལྔ་ལས། ཡན་ལག་བཅུས་དངོས་གཞིའོ། །ནས།
དེ་དག་ལས་ཡན་ལག་མ་ཚང་ན་ཅི་རིགས་པར་ན་སྨད་དོ། །ཞེས་གསུངས་པའི་ཕྱིར།
སྔར་ཡང་ཡན་ལག་སྨོས་པ་ཀུན་ལ་འདི་དང་འདྲ། སོ་དྲུག་གོ ། 
༈ བདུན་པ་ནི། གླེང་གཞི་མཉན་ཡོད་དུ། བཅུ་བདུན་སྡེས། ཉོན་མོངས་སྦྱོར་མི་
བཟོད་པ། ཉེས་པ་ཕྱི་དྲོ་ཁ་ཟས་ཟོས་པས། དེ་སྤོང་བའི་འདི་བཅས་སོ། །དེ་རྩ་བར།
རང་གི་ཕྱེད་ཡོལ་ནས་སྐྱ་རེངས་འཆར་བའི་དུས་མ་ཡིན་ནོ། །དེ་ཉིད་ལ་ཤེས་གཙོའོ། །
བཟའ་བར་བྱ་བ་དང་བཅའ་བར་བྱ་བ་ཟོས་ནའོ། །ཞེས་བྱུང་། དོན་ནི། དགེ་སློང་གིས་
རང་གནས་པའི་གླིང་གི་ཉི་མ་ཕྱེད་ཡོལ་ནས་སྐྱ་རེངས་མ་ཤར་(༢༢༠བ)བའི་བར་དུས་
རུང་གི་ཟས་ཟོས་ན་དུས་མ་ཡིན་པར་ཟ་བའི་ལྟུང་བྱེད་དངོས་གཞི་སྐྱེད་དེ། བམ་ལྔ་
ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། དགེ་སློང་མིན་པ་དང་། དུས་མ་
ཡིན་པ་ཉིད་དང་། དེར་འདུ་ཤེས་པ་དང་། དུས་སུ་རུང་བའི་ཟས་དང་། ཟོས་པའོ། །
ཞེས་གསུངས་པའི་ཕྱིར། སོ་བདུན་ནོ། ། 
༈ བརྒྱད་པ་ནི། གླེང་གཞི་མཉན་ཡོད་དུ། དགེ་སློང་ནག་པོ་ཆེན་པོས། ཉོན་མོངས་
བག་ཆགས་མ་བྱང་བ་དང་མ་བརྟགས་པས། ཉེས་པ་འབྲས་ཆན་གསོག་འཇོག་བྱས་
པས། འདི་བཅས་སོ། །དེ་རྩ་བར། སྔ་དྲོ་བའི་ཟས་བྱིན་ལེན་བྱས་པ་ཕྱི་དྲོ་བའི་ཟས་སུ་
དང་། དེ་ཐུན་ཚོད་ལས་འདས་པ་ལྟ་བུ་ནི་གསོག་འཇོག་བྱས་པ་ཡིན་ནོ། །ཞེས་གསུངས།
དོན་ནི། དགེ་སློང་གིས་སྨན་རིགས་བཞི་གང་རུང་རང་ངམ་རང་དང་ཆོ་ག་གཅིག་པས་
གསོག་འཇོག་ཏུ་བྱས་པ་ཁམ་གཅིག་ཡན་ཆད་ཟོས་ན་གསོག་འཇོག་བྱས་པ་ཟོས་པའི་
ལྟུང་བྱེད་དངོས་གཞི་སྐྱེད་དེ། སྔར་ཤན་བཤད་པས་ཤེས་པའི་ཕྱིར། སོ་བརྒྱད་དོ། །

༈ དགུ་པ་ནི། གླེང་གཞི་མཉན་ཡོད་དུ། དྲུག་སྡེས། བྱིན་ལེན་མ་བྱས་པར་ཟོས་
པས། འདི་བཅས་སོ། །དེ་རྩ་བར། བྱིན་ལེན་མ་བསྟབ་པ་ཉིད་ལའོ། །ནས། ཁར་རོ། །
ཟོས་ནའོ། །ཞེས་བྱུང་། དོན་ནི། སྨན་བཞི་གང་རུང་གི་ངོ་བོ་རྫོགས་པ་ཚོད་ལྡན་རང་
ངམ་རང་འདྲས་བྱིན་ལེན་མ་བྱས་པ་དེར་འདུ་ཤེས་པས་ཁམ་གཅིག་ཡན་ཆད་ཟོས་ཤིང་
མིད་པ་ན་བྱིན་ལེན་མ་བྱས་པར་ཟ་བའི་ལྟུང་བྱེད་དངོས་གཞི་སྐྱེད་དེ། ཚྭ་ཆུ་ལྟ་བུ་སྨན་
ཕྱེད་དང་ཁམ་དུ་མ་ལོང་བའི་ཚད་མིན་སོགས་ཀྱི་ཡན་ལག་དྲུག་མ་ཚང་ན་ན་སྨད་པའི་
ཕྱིར་ཏེ། ཊིཀྐ་ལས། མགུལ་དུ་མིད་པ་ལ་ནི་ལྟུང་བྱེད་ཁོ་ནར་འགྱུར་རོ། །ཞེས་དང་།
བམ་ལྔ་ལས། ཡན་ལག་དྲུག་གིས་དངོས་གཞིའི་ལྟུང་བར་འགྱུར་ཏེ། བྱང་གི་སྒྲ་མི་སྙན་
མ་གཏོགས་པའི་དུས་དང་། ཆུ་དང་སོ་ཤིང་མ་གཏོགས་པའི་ཟས་དང་། ཅེས་པ་ནས།
བྱིན་ལེན་མ་བསྟབ་པ་ཉིད། (༢༢༡ན)དང་། དེར་འདུ་ཤེས་པ་དང་། ཁར་བཅུག་པ་དང་།
ཟོས་པའོ། །ཞེས་གསུངས་པའི་ཕྱིར། སོ་དགུའོ། ། 
 ༈ བཅུ་པ་ནི། གླེང་གཞི་ཡུལ་སེར་སྐྱ། དྲུག་སྡེས། ཉོན་མོངས་རང་ཉམས་དང་ལྟོ་
འདུན་གྱིས། ཉེས་པ་ཟས་བསོད་པ་བདག་གི་ཕྱིར་སློང་བས། འདི་བཅས་སོ། །དགེ་
སློང་ནད་པ་ལ་སླར་གནང་ངོ་། །དེ་རྩ་བར། སྦྱིན་པར་བྱེད་པ་ཉེ་དུ་མ་ཡིན་པ་ཁྱིམ་པ་
ཉིད་ཀྱང་ངོ་། །རང་གིས་བླངས་ཏེ་ཟོས་ནའོ། །ཞེས་བྱུང་། དོན་ནི། དགེ་སློང་གིས་ཁྱིམ་
པ་ཉེ་དུ་མ་ཡིན་པ་ལ་ཡུལ་དུས་དེར་ཟས་བསོད་པར་གྲགས་པ་ཏེ་ཟོས་ན་བསོད་པ་སློང་
བའི་ལྟུང་བྱེད་དངོས་གཞི་སྐྱེད་དེ། ཡན་ལག་ལྔ་མ་ཚང་ན་ན་སྨད་པའི་ཕྱིར། བམ་ལྔ་
ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། དགེ་སློང་ན་བ་མ་ཡིན་པ་ཉིད་
དང་། ཟས་བསོད་པ་ཉིད་དང་། སྦྱིན་པར་བྱེད་པ་ཉེ་དུ་མ་ཡིན་པའི་ཁྱིམ་པ་ཉིད་དང་།
རང་གིས་བླངས་ཏེ་ཟོས་པའོ། །ཞེས་གསུངས་པའི་ཕྱིར། བཞི་བཅུའོ། ། 

༈ འཕྲོས་དོན་གསོག་འཇོག་སོགས་ཀྱི་ཆ་ཅུང་ཟད་བཤད་ན། བརྩམས་ལྡང་གི་
ཉེས་བྱས་ཀྱི་ངོ་བོ་ཡོད་དེ། གནང་རྐྱེན་མེད་པར་སྨན་བཞི་གང་རུང་བྱིན་ལེན་བྱས་པ་
ཆོག་པར་མ་ཟོས་པའི་སྔ་རོལ་དུ་སྟན་དེ་ལས་ལངས་པའི་ནོངས་པ་དེ་དེ་ཡིན་པའི་ཕྱིར།
ཁ་ཅིག །བྱིན་ལེན་བཤིགས་ན་བརྩམས་ལྡང་ཁེགས་ཟེར་བ་མི་འཐད་དེ། ཟས་ཆོག་པ་
འམ་འཕྲོ་མ་རྫོགས་པ་སྐྱེད་པའི་ཕྱིར། ཁ་ཅིག །བྱིན་ལེན་སྟོབས་པ་འགྲེང་བ་དང་། ལེན་
པ་འདུག་པ་ཁོ་ནར་དགོས་ཏེ། རྩ་བར། བྱིན་ལེན་སྟོབས་པ་ཕྱོགས་ན་འགྲེང་བ། ཞེས་
གསུངས་པའི་ཕྱིར་ན་མ་ཁྱབ་ཅིང་དེ་མི་འཐད་དེ། སྤྱིར་བྱིན་ལེན་ལྔ་ཡོད་པ་དང༌།
སྟོབས་པ་བསྡད་ཀྱང་རུང་བའི་ཕྱིར། ས་ག་ལྷས། འདྲེན་པ་ཉེ་བར་གནས་པ་དང་། མདུན་
ན་འདུག་དང་ཆོ་ག་ཤེས་། ཞེས་གསུངས་པའི་ཕྱིར། ཡང་སྔོན་གྱི་ཤ་མི་སོགས་བྱིན་ལེན་
ཟ་ཆེད་ཁོ་ན་(༢༢༡བ)གསུངས། བོད་ཀྱི་འདུལ་འཛིན་ཆེན་པོ་མཚོ་སྣ་པ་སོགས་ལག་ཉ་
འགོག་པའི་བྱིན་ལེན་ཡོད་གསུང་། ཕྱིས་ཀྱི་རང་ཕྱོགས་ཀྱི་འདུལ་འཛིན་མཁས་པ་མང་
དག་ཅི་རིགས་གསུང་ཡང་ལུང་རིགས་མི་གསལ་ལོ། །འཐད་པའི་ཕྱོགས་ནི་ཕྱི་མ་
ལེགས་ཏེ། ལུང་རིགས་གཉིས་དང་ལྡན་པའི་ཕྱིར། ལུང་གིས་ལག་ཉ་འགོག་པའི་བྱིན་
ལེན་ཡོད་དེ། བམ་ལྔ་ལས། གལ་ཏེ་དུས་མ་ཡིན་པར་རུང་བའི་ཟས་ལ་སྦྱོར་ན་ནི།
བསྙེན་པར་རྫོགས་པས་ཀྱང་རྫས་དེ་ཉིད་བྱིན་ལེན་བྱས་ཏེ་སྦྱོར་ཞིང་བཙུགས་ལ། གང་
གི་ཚེ་འཐུང་བའི་ཚེ་ན་ཆུ་གྲང་མོས་བཏབ་པའི་བརྟགས་པ་དང་བྱིན་ལེན་སྟབས་སུ་
བཅུག་ནས། བཏུང་དུ་ཡང་རུང་ངོ་། །ཞེས་གསུངས་པའི་ཕྱིར། ཁྱབ་སྟེ། དེས་བྱིན་ལེན་
སྔ་མ་ཟ་ཆེད་མ་ཡིན་པས་ལག་ཉ་འགོག་པར་ཤིན་ཏུ་གསལ་ལ། ཕྱི་མའི་བྱིན་ལེན་ཟ་
ཆེད་ཡིན་པའི་ཕྱིར། 
བྱས་པ་ལ་ཁོ་རྒྱ་ཤ་སོགས་ན་རེ། བར་དེར་རུང་ཆུ་བཏབ་པས་བྱིན་ལེན་ཞིག་ཟེར་ནའང་

མི་འཐད་པར་ཐལ། ཆུ་དྭངས་གྲང་མོ་ལ་བྱིན་ལེན་མི་དགོས་པ་གང་ཞིག །དགེ་སློང་
བྱིན་ལེན་མ་ཞིག་པར་ལུས་དང་འབྲེལ་པར་གཞན་གྱིས་རེག་ཀྱང་མི་འཇིག་ན་ཆུས་
གཏོར་འཇིག་པ་དཀའ་བའི་ཕྱིར། དང་པོ་གྲུབ་སྟེ། རྩ་བར། ཆུ་དང་སོ་ཤིང་མ་གཏོགས།
ཞེས་གསུངས་པའི་ཕྱིར། ཚ་ཆུ་དང་རྙོག་པ་ཅན་བྱེད་དུ་བཤད་པས་ཆུ་དྭངས་བསིལ་ཚ་
མེད་ལ་བྱིན་ལེན་མེད་ཀྱང་ཉེས་མེད་ཤིན་ཏུ་གྲུབ་པའི་ཕྱིར། བསླབ་བྱ་ཆེན་མོ་ལས་
ཀྱང༌། རྙོག་ཆུ་དང་ལན་ཚྭའི་ཆུ་དང་འགྱུར་བྱེད་ཀྱི་ཆུ་དང་རང་གི་བྱ་བ་མི་བྱེད་པ་དང་།
དེ་དག་ལས་གཞན་པའི་ཆུ་གཙང་མ་རྣམས་ལ་བྱིན་ལེན་མི་དགོས་ལ་བྱིན་ལེན་བྱས་ཏེ།
གསོག་འཇོག་གི་དུས་འདས་ཀྱང་གསོག་འཇོག་གི་ཉེས་པ་ཡང་མེད་དོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། དེ་རྩ་བར། དེ་དང་འབྲེལ་བའི་རྒྱུན་གྱིས་རེག་པ་ནི་དེ་ལ་
རེག་པ་ཉིད་མ་ཡིན་ནོ། །ཞེས་གསུངས་པའི་ཕྱིར། དེའི་ལག་གི་(༢༢༢ན)རིལ་པའི་འམ་
སོགས་ཀྱིས་ལྷུང་བཟེད་ལ་རེག་ཀྱང་བྱིན་ལེན་མི་འཇིག་པའི་ཕྱིར་ཏེ། ཊཱིཀྐ་ལས། རིལ་
བ་ལ་སོགས་པ་དང་འབྲེལ་བས་འོ་མ་ལ་སོགས་པའི་རྒྱུན་གྱིས་ལྷུང་བཟེད་ལ་རེག་པ་
ནི་རིལ་བ་ལ་སོགས་པ་དེ་ལ་རེག་པ་ཉིད་ཀྱང་མ་ཡིན་ལ། ཞེས་གསུངས་པའི་ཕྱིར།
བྱས་པ་ལ་ཁོ་རྒྱ་ཤ་ན་རེ། ཟ་ཆེད་མ་ཡིན་པའི་དེ་མི་འཐད་པར་ཐལ། ལུང་ལས། རྣམ་
པ་ལྔས་བྱིན་ལེན་བྱས་པར་མི་འགྱུར་ཏེ། མ་བཏང་བར་ལེན་པ་དང་། ཟ་བར་མི་སེམས་
པར་ལེན་པ་དང་། གཞན་དུ་འདུག་སྟེ་ལེན་པ་དང་། མདུན་དུ་མ་འདུག་པར་ལེན་པ་
དང་། ཤེས་པ་རང་བཞིན་མ་ཡིན་པར་ལེན་པའོ། །ཞེས་གསུངས་པའི་ཕྱིར་ན། དེ་བས་
ཀྱང་མ་ཁྱབ་པ་ཆེན་པོ་ཡིན་པས། འོ་ན། ཡུལ་སྨད་པ་ཞེས་བྱ་བ་མ་བག་མར་ལེན་པའི་
ཡུལ་དུ། བྱུག་རིས་སུ་བཞག་པའི་བྱིན་ལེན་བཤད་པ་མི་འཐད་པར་ཐལ། འདོད་པ་
དེའི་ཕྱིར། འདོད་མི་ནུས་ཏེ། ཡུལ་དེར་བྱིན་ལེན་དེ་ལྟར་བཤད་པའི་ཕྱིར། རྩ་བར།

ཡུལ་གྱི་མི་སྨད་པར་བྱ་བ་ཉིད་ཡིན་ན་དཀྱིལ་འཁོར་གྱི་སྟེང་དུ་ཞོག་ཅིག་ཅེས་བསྟན་ན་
ཡང་ངོ་། །ཞེས་གསུངས་པའི་ཕྱིར། ཊཱིཀྐ་ལས། མི་སྨད་པར་བྱ་བ་ཉིད་དེ་ལ་དཀྱིལ་
འཁོར་འདིའི་སྟེང་དུ་ཞོག་ཅིག་ཅེས་དེ་སྐད་བསྟན་ན་དེ་ཡང་བྱིན་ལེན་མནོས་པ་ཡིན་གྱི།
ཞེས་གསུངས་པའི་ཕྱིར། །
བླུན་པོ་ཁ་ཅིག་དེ་མ་ཤེས་པར་ཁྱད་པར་མེད་པར་ཡུལ་འདི་དག་ཏུ་རུང་བར་
བཤད་པ་མི་འཐད་པར་ཐལ། ཡུལ་ཤིན་ཏུ་སྨད་པ་གཅིག་གི་མིང་ཡིན་པས་དེའི་མི་ལ་
དེ་ལྟར་བྱེད་པའི་ཕྱིར། མའི་རྣམ་འབྱེད་ལས། སྨད་པ་ཞེས་བྱ་བའི་ཡུལ་ཡོད་དེ། དེ་དག་
ནི་མ་ལ་ཡང་ཉལ་པོ་བྱེད་པ་ཡིན་ནོ། །ཞེས་དང་། ཕའི་རྣམ་འབྱེད་ལས་ཀྱང་། སྨད་པ་
ཞེས་བྱ་བའི་ཡུལ་གྱི་མི་དག་ཡོད་དེ། དེ་དག་ཕ་ཡང་སྨོད་པར་བྱེད། ཕུ་ནུ་དང་སྲིང་མོ་
ཡང་སྨོད་པར་བྱེད་དེ། དགེ་སློང་གང་ཡུལ་དེར་འགྲོ་བ་དེས་དཀྱིལ་(༢༢༢བ)འཁོར་བྱས་
ཏེ་འདིར་ཞོག་ཅིག་ཅེས་བརྗོད་པར་བྱ་ཞིང་དེ་དག་གིས་དེར་གང་བཞག་པ་དེ་བྱིན་ལེན་
བྱས་པར་བརྗོད་པར་བྱ། ཞེས་གསུངས་པའི་ཕྱིར་རོ། །
དེར་མ་ཟད་ཟ་ཆེད་མ་ཡིན་པའི་བྱིན་ལེན་གཞན་ཡང་ཡོད་དེ། སྣར་བླུག་པ་བྱིན་
ལེན་བྱེད་པར་བཤད་པའི་ཕྱིར། ཕྲན་ཚེགས་ལས། བྱིན་ལེན་བྱས་ནས་སྣར་བླུག་པར་
བྱའོ། །ཞེས་གསུངས་པའི་ཕྱིར། བྱིན་ལེན་བྱེད་ཚུལ་སྤྱིར་ཁྱད་པར་བདུན་ལྡན་དགོས་
ཏེ། མཐོ་བའི་ཕྱོགས་མ་ཡིན་པ་དང་། མདུན་དྲང་པོར་མཚམས་གཞན་མིན་པར། བྱིན་
ལེན་སྟོབས་པ་བསྙེན་པར་མ་རྫོགས་པ་འམ་དེ་དང་འདྲ་བ་ཟད་གྱེན་དུ་འདེགས་ནུས་པ་
དང༌། བསམ་པ་ཐོག་པས་སྦྱིན་འདོད་པ་དང་། དེའི་ལག་པའམ་དེ་དང་འབྲེལ་བས་
སྟབས་པ་དང་། ལེན་པ་པོས་ལག་པ་གཉིས་བཀན་པས་ལུས་སམ་དེ་དང་འབྲེལ་བས་
སྣོད་ལ་སོགས་པར་ལེན་པ་དེ་ཡིན་པའི་ཕྱིར། དང་པོ་གྲུབ་སྟེ། རྩ་བར། མཐོ་བའི་

ཕྱོགས་ན་གནས་པས། ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་བར། མངོན་སུམ།
ཞེས་དང་། ཊཱིཀྐ་ལས། ཐད་དྲང་ནས་བླངས་པ་བྱིན་ལེན་ཡིན་གྱི་གློ་འམ་རྒྱབ་ནས་བླངས་
པ་ནི་བྱིན་ལེན་མ་ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། མཚམས་
གཞན་ལྔ་པོ་གང་རུང་གིས་བར་མ་ཆོད་དགོས་པའི་ཕྱིར། རྩ་བར། མཚམས་ཀྱི་ནང་དུ།
ཞེས་དང་། བསླབ་བྱ་ཆེན་མོ་ལས་ལྔ་གང་ཞེ་ན། མ་དང་། ཆུ་དང་། བུ་ག་ནམ་མཁའ་
དང་། བདག་པོ་དང་། རགས་པ་མཚམས་གཞན་ནོ། །རགས་པའི་དཔངས་ཀྱི་ཚད་ནི་
སོར་བཞི་ཡན་ཆད་དོ། །ཞེས་གསུངས་པའི་ཕྱིར། བཞི་པ་གྲུབ་སྟེ། བསྙེན་པར་མ་རྫོགས་
པའི་མི་དང་གླང་པོ་ཅང་ཤེས་དང་། སྤྲེའུ་ཅང་ཤེས་སོགས་དེ་འདྲ་ཅིག་དགོས་པའི་ཕྱིར།
རྩ་བར། བསྙེན་པར་མ་རྫོགས་པ་ལས་སོ། །མི་མ་ཡིན་པ་ལས་ཀྱང་ངོ༌། །ཞེས་གསུངས་
པའི་ཕྱིར།
 ལྔ་པ་(༢༢༣ན)གྲུབ་སྟེ། སྦྱིན་འདོད་མེད་ན་བྱིན་ལེན་མི་ཆགས་པའི་ཕྱིར། རྩ་བར།
སྦྱིན་པར་འདོད་པས། ཞེས་དང་། ལུང་ལས། དབང་མེད་པ་ལ་སོགས་པས་སྦྱིན་པར་
བྱེད་པ་མ་ཡིན་ནོ། །ཞེས་གསུངས་པའི་ཕྱིར། དྲུག་པ་གྲུབ་སྟེ། ལུས་ཀྱིས་ལུས་ལ་སྟེར་
བ་སོགས་བྱིན་ལེན་ལྔ་རུང་བའི་ཕྱིར། རྩ་བར། རང་ལུས་སམ་དེ་དང་འབྲེལ་བས། ཞེས་
དང་། ལུང་དང་བམ་ལྔ་ལས། བྱིན་ལེན་ནི་རྣམ་པ་ལྔ་སྟེ། ལྔ་གང་ཞེ་ན། ལུས་ཀྱི་ལུས་
སུ་དང་། ལུས་དང་འབྲེལ་པས་ལུས་སུ་དང་། ལུས་ཀྱིས་ལུས་དང་འབྲེལ་བར་དང་། ལུས་
དང་འབྲེལ་བས་ལུས་དང་འབྲེལ་བར་དང་། བཞག་པའི་ཆོ་ག་ཉིད་ནི་ལྔ་པའོ། ། ཞེས་
གསུངས་པའི་ཕྱིར། བདུན་པ་གྲུབ་སྟེ། མི་སྨད་པའི་ཡུལ་མ་ཡིན་པར་ལག་པ་བཀན་
པས་ལེན་པ་ལྔ་པོ་གང་རུང་དགོས་པའི་ཕྱིར། རྩ་བར། ལག་པ་བཀན་པས་ཞེས་དང་།
ཊིཀྐར། གང་གིས་ལག་པ་གཉིས་བཀན་པ་དེ་ནི་ལག་པ་བཀན་པ་སྟེ། དེས་བླངས་ན་

བྱིན་ལེན་ཡིན་གྱི་གཞན་གྱིས་ནི་མ་ཡིན་ནོ། །ཞེས་གསུངས་པའི་ཕྱིར། ལུང་དང་བམ་
ལྔ་ལས། ལག་པ་བཀན་པར་བྱིན་ལེན་རྣམ་པ་ལྔ་སྟེ། ལྔ་གང་ཞེ་ན། མན་ཤེ་དང་། ཁྲི་
དང་། ཁྲིའུ་དང་། ཐུ་བ་དང་། ལྷུང་བཟེད་ཀྱི་གཞི་ཉིད་ནི་ལྔ་པའོ། །ཞེས་གསུངས་པའི་ཕྱིར།
བྱིན་ལེན་འཇིག་པའི་རྒྱུ་བཅུ་ཡོད་དེ། ལུང་གི་བར་སྡོམ་གྱི་བརྒྱད་དང་འདིར་བཤད་
པའི་རྟེན་ཤི་བ་དང་ཤོར་བ་གཉིས་སམ་དགེ་རྩ་ཆད་པ་དང་མཚན་གཉིས་ཅིག་ཆར་བྱུང་
བ་གཉིས་བབ་པ་དང་འདྲ་བས་བཅུ་ཡོད་པའི་ཕྱིར། ལུང་གི་བར་སྡོམ་ལས། ཕྲོགས་དང་
འདྲིལ་དང་རེག་པ་དང༌། །བསྔོས་དང་དགེ་སློང་མིན་འགྱུར་དང་། །དངོས་པོ་འགྱུར་དང་
སྐྱེ་བ་འགྱུར། །དོར་བས་ཀྱང་ནི་བྱིན་ལེན་ཉམས། ཞེས་གསུངས་པའི་ཕྱིར། ལུང་ལས་
ཡང་རྣམ་པ་ལྔས་བྱིན་ལེན་འཇིག་པར་འགྱུར་ཏེ། ལྔ་གང་ཞེ་ན། (༢༢༣བ)ཕྲོགས་པ་དང་།
ཤོར་བ་དང་། བོར་བ་དང་། སླར་བབས་པ་དང་། ཚེའི་དུས་བྱས་པའོ། །ཞེས་སོགས་
གསུངས་པའི་ཕྱིར་དང་། བྱིན་ལེན་བྱས་པའི་དགོས་པ་དེ་མ་བྱས་པར་ཟ་བའི་ལྟུང་བ་མི་
འབྱུང་བ་དང་ཟས་ལ་དབང་པོའི་ཆེད་ཡིན་པའི་ཕྱིར། རྣམ་འབྱེད་ལས། བྱིན་ལེན་བྱེད་
དུ་བཅུག་སྟེ་ཟ་ན་དེ་ཉིད་ཟས་ལ་དབང་པོར་འགྱུར་རོ། །ཞེས་གསུངས་པའི་ཕྱིར། ན་དུ་
དེ་དག་གི་ཆ་ལ་རྟེན་པའི་ཉེས་པ་བཞི་འམ་བརྒྱད་ཡོད་དེ། ལག་ཉ་དང་། མཚམས་
བཙོས་དང་། ཞག་ལོན་དང་། དགེ་སློང་གིས་བཅོས་པའི་ཉེས་པ་བཞི་དང་། དེ་བཞི་ཟ་
བའི་ཉེས་པ་བཞི་དང་བརྒྱད་ཡོད་པའི་ཕྱིར། དང་པོ་ལག་ཉའི་ཉེས་པ་ཡོད་དེ། གཞིའི་
དངོས་པོ་དགེ་སློང་རང་ངམ་རང་དང་ཟས་ཀྱི་ཆོ་ག་གཅིག་པ་དབང་བ་དང་།
འབྲུ་ལ་སོགས་པ་ཉེ་བའི་སྟ་གོན་དུ་གནས་པ་དང་། རུང་ཞིང་ཚད་ལྡན་དང་། བརྟན་
པར་མ་འབྲལ་བ་དང་། བྱིན་ལེན་སྟོབས་པར་མ་འབྲལ་བ་དང་། ཆུད་ཟའི་རྐྱེན་མེད་པ་
དང་། ངོ་བོ་རྫོགས་པ་དང་། བྱིན་ལེན་བྱས་པ་མ་ཡིན་པ་དང་། སྨན་བཞི་གང་རུང་ཡིན་

པ་ལ་དེར་འདུ་ཤེས་མ་འཁྲུལ་ཤིང་བྱིན་ལེན་མ་བྱས་པར་ཟ་བའི་བསམ་པ་ལས་གཞན་
པས་རང་ངམ་ཆོ་ག་གཅིག་པས་རེག་ན་ལག་ཉ་དང་། དེ་འདྲ་ཟོས་ན་ལག་ཉར་བླངས་
པ་ཟོས་པའི་ཉེས་པ་འབྱུང་བའི་ཕྱིར། རྩ་བར། ལག་ཉར་བླངས་པ་མིད་པར་མི་བྱའོ། །
ཞེས་དང་། ཤས་ནོད་པ་དང་། དེ་གྲུབ་པའི་ཕྱིར་རེག་པ་ནི་རྐྱེན་དེ་ལྟ་བུ་དག་ཡོད་ན་
རུང་བ་མ་ཡིན་པ་ཉིད་དུ་མི་འགྱུར། ཞེས་སོགས་དང་། རྐྱེན་ཡང་། བམ་ལྔ་ལས། ཆུད་
འཛའ་བའི་རྐྱེན་དག་ཉེ་བར་གྱུར་པ་འམ་བསྙེན་པར་མ་རྫོགས་པ་དག་མེད་དམ་གྲུབ་
པར་བྱེད་པ་གཞན་དག་མེད་པ་ལ་སོགས་པའི་རྐྱེན་དེ་ལྟ་བུ། ཞེས་གསུངས་པའི་ཕྱིར།
དེ་ལོངས་མི་སྤྱོད་པར་ངེས་པ་ལག་ཉ་མི་འབྱུང་བ་ལ་ཟ་འདོད་པས་རེག་ན་ཡང་ལག་
ཉར་མི་འགྱུར་བའི་ཕྱིར། (༢༢༤ན)གལ་ཏེ་གྱུར་ན། བྱིན་ལེན་མ་བྱས་པར་ཟ་བའི་ལྟུང་
བྱེད་མི་སྲིད་པར་འགྱུར་བའི་ཕྱིར་རོ། །བསླབ་བྱ་ཆེན་མོ་ལས། ལོངས་མི་སྤྱོད་པར་ངེས་
པ་ལ་ལག་ཉ་མི་འབྱུང་ངོ་། །བྱིན་ལེན་མ་བྱས་པར་ཟ་བའི་བསམ་པ་ཙམ་གྱིས་རེག་
པས་ལག་ཉར་མི་འགྱུར་ཏེ། ཞེས་གསུངས་པའི་ཕྱིར། 
གཉིས་པ་མཚམས་བཙོས་དང་དེ་ཟོས་པའི་ཉེས་པའི་ངོ་བོ་ཡོད་དེ། རང་ངམ་རང་
འདྲ་བ་དབང་བའི་ཟས་རུང་བ་ཚད་ལྡན་གི་རྗེན་པ་དེ་རང་ངམ་དགེ་སློང་དབང་བའི་
གནས་རུང་ཁང་མ་ཡིན་པའི་ཉེ་འཁོར་བའི་མཚམས་ཀྱི་ནང་དུ་རྟེན་སུ་ཡིན་པས་འཚོད་
པ་མཚམས་བཙོས་དང་། དེ་ཟོས་ན་དགེ་སློང་ལ་ཉེས་བྱས་དང་། མཚམས་ལ་ལས་ཀྱི་
དང་། རྩིག་པའི་དང་། ཆུ་སོགས་ཀྱི་མཚམས་དག་ཡོད་པའི་ཕྱིར། དང་པོ་གཉིས་གྲུབ་
སྟེ། རྩ་བར། མཚམས་ཀྱི་ནང་དུ་བཙོས་པ་དང། ཞེས་དང་། འདིར་རྗེན་པ་བཙོས་པ་
གང་ཡིན་པ་དེའོ། །ཞེས་དང་། ལུང་ལས། ནང་དུ་བཙོས་པ་གང་ཞེ་ན། ཀུན་དགའ་ར་
བའི་ནང་དུ་བློ་མཐུན་པར་མ་བསྐོས་ཤིང་རུང་བ་མ་ཡིན་པའི་ས་གཞིར་བཙོས་པ་གང་

ཡིན་པའོ། །ཞེས་གསུངས་པའི་ཕྱིར། རུང་ཁང་གཅོད་ཚུལ་དུ་མ་ཡོད་པས་ཤེས་དགོས།
ཊིཀྐ་ལས། འདིར་ཀུན་དགའ་ར་བ་སོགས་དང་། །བམ་ལྔ་ལས། ཀུན་དགའ་ར་བའི་
ནང་དང་དགེ་འདུན་གྱི་མཚམས་གསོལ་བ་ལ་སོགས་པས་བཅད་པ་དང་། རྩིག་པ་ལ་
སོགས་པའི་རང་མཚམས་དང་དགེ་སློང་གི་གནས་དང་། དེ་དག་གི་ཉེ་འཁོར་དང་བཅས་
པ། ཞེས་གསུངས་པའི་ཕྱིར། གསུམ་པ་ཞག་ལོན་གྱི་དེ་དང་འབྲེལ་བའི་ཉེས་པའི་ངོ་བོ་
ཡོད་དེ། གནས་སྔ་མ་ལྟར་དགེ་སློང་དབང་བའི་རུང་ཁང་མ་ཡིན་པའི་གནས་ཉེ་འཁོར་
དང་བཅས་པར་རང་ངམ་རང་འདྲ་བའི་ཟས་སམ་འབྲུ་དང་འབྲས་བུ་ཉེ་བའི་སྟ་གོན་དུ་
གནས་པ་རུང་བ་ཚད་ལྡན་དེ། རྐྱེན་ཆུད་ཟ་བ་སོགས་མེད་པར་ཞག་གཅིག་ལོན་པ་ནི་
ཞག་ལོན་ཡིན་ལ། (༢༢༤བ)དེ་རང་ངམ་རང་དང་འདྲ་བས་ཟོས་ན་ཞག་ལོན་ཟ་བའི་
ཉེས་པ་སྐྱེད་པའི་ཕྱིར། རྩ་བར། མཚམས་ཀྱི་ནང་དུ་བཙོས་པ་དང་ཞག་ལོན་པ་ཡང་མི་
བྱའོ། །ཞེས་གསུངས་པའི་ཕྱིར། 
༑ བསླབ་བྱ་ཆེན་མོ་ལས། ཞག་ལོན་པ་ལ་རྗེན་པ་ཡན་ལག་ཏུ་མི་དགོས་ཏེ། རང་
ངམ་རང་དང་འདྲ་བས་མཚམས་ནང་དུ། ནས། རྗེན་པ་དང་བྲལ་བས་ཞག་ལོན་དུ་
འགྱུར། ཞེས་གསུངས་པའི་ཕྱིར། བམ་ལྔ་ལས་ཀྱང་། གཙུག་ལག་ཁང་སྟོང་པར་དགེ་
སློང་ཞིག་ཞག་འགའ་ཙམ་གནས་འཆའ་བར་བྱེད་ན་ཡང་དེར་དགེ་སློང་གི་གནས་ཉིད་
ཡིན་པས། དེར་ཞག་ལོན་པ་དང་བཙོས་པ་ཡང་ནང་དུ་ཞག་ལོན་པ་དང་བཙོས་པ་ཉིད་
ཡིན་ནོ། །ཞེས་གསུངས་པའི་ཕྱིར། 
བཞི་པ་དགེ་སློང་གིས་བཙོས་པའི་དེ་དང་ཟོས་པའི་དེ་ཡོད་དེ། རང་ངམ་རང་འདྲས་
དབང་བའི་ཟས་སམ་ཉེ་བའི་སྟ་གོན་དུ་གནས་ཤིང་རུང་བ་ཚད་ལྡན་གྱི་འབྲུ་ཤ་འོ་མ་
སོགས་ཀྱི་རྗེན་པ་འཚེད་པ་པོ་དགེ་སློང་གིས། གནས་སྔར་དང་མི་འདྲ་བ་གང་ཡང་རུང་

གཅིག་ཏུ་མེས་རྗེན་པ་འབྲལ་བར་བཙོས་པ་དེ་དགེ་སློང་གིས་བཙོས་པ་ཡིན། དེ་ཟོས་ན་
དགེ་སློང་གིས་བཙོས་པ་ཟོས་པའི་ཉེས་པ་སྐྱེད་པའི་ཕྱིར། རྩ་བར། དགེ་སློང་གིས་བཙོས་
པ་ཡང་ངོ་། །ཞེས་དང་། ཊཱིཀྐ་ལས། དགེ་སློང་གིས་བཙོས་པ་ནི་མཚམས་ཀྱི་ནང་དུ་ཡང་
རུང་ཕྱི་རོལ་དུ་ཡང་རུང་སྟེ། དགེ་སློང་བསྙེན་པར་རྫོགས་པས་བཟའ་བར་མི་བྱའོ། །
ཞེས་གསུངས་པའི་ཕྱིར།
མཚམས་བཙོས་དང་དགེ་སློང་གིས་བཙོས་པ་ལ་རྗེན་པ་དགོས་ཏེ། ཊིཀྐ་ལས།
དེར་ནི་རྗེན་པ་བཙོས་པ་གང་ཡིན་པ་ནི། མཚམས་ཀྱི་ནང་དུ་བཙོས་པ་དགེ་སློང་གིས་
བཙོས་པ་དེ་ཡིན་པར་རིག་པར་བྱའོ། །ཞེས་གསུངས་པའི་ཕྱིར། རྗེན་དང་བྲལ་བའི་ཚད་
ཡོད་དེ། ཤ་སྐམ་དང་འབྲས་སོགས་སུ་མཚམས་ཆུ་སྐོལ་བས་བབས་པ་ཡིན། ལོ་མ་
སོགས་སྙི་བས་ཁ་དོག་འགྱུར་བ་དང་། འོ་མ་སོགས་ཁུ་བ་ལ་ལན་གཉིས་ལུམ་ལུམ་
ཁོལ་བ་དེའི་ཚད་(༢༢༥ན)ཡིན་པའི་ཕྱིར། དང་པོ་ནི། རྩ་བར། མི་སྙི་བ་རྣམས་ཀྱི་སུམ་ཆ་
བངས་པ་ཞེས་སོ། །གཉིས་པ་ནི། སྙི་བ་རྣམས་ཀྱི་ཁ་དོག་འགྱུར་བའོ། །ཞེས་སོ། །
གསུམ་པ་ནི། རྩ་བར། ཁུ་བ་རྣམས་ཀྱི་ལན་གཉིས་ཁོལ་བ་ཞེས་སོ། ། 
བཅུ་ཚན་ལྔ་པ་བཤད་པ། 
༈ བཅུ་ཚན་ལྔ་པ་མདོར་བསྟན། སོ་སོར་བཤད་པ་གཉིས། དང་པོ་ནི། སྡོམ་ལས།
སྲོག་ཆགས་བཅས་དང་ཉལ་སར་འདུག །འགྲེང་དང་གཅེར་བུ་དམག་དང་ནི། །ཞག་
གཉིས་བཤམས་དཀྲུགས་འགྲོ་བ་དང་། །བརྡེག་དང་གཟས་དང་གནས་ངན་ལེན། །
ཞེས་གསུངས་པ་བཅུ་ཡོད་དེ། །སྲོག་ཆགས་དང་བཅས་པའི་ཆུ་ལ་སྤྱོད་པའི་དེ་དང་།

ཉལ་པོ་བྱེད་པར་ཤོམས་པའི་ཁྱིམ་ན་འདུག་པའི་དེ་དང་། ཉལ་པོ་བྱེད་པར་ཤོམས་པའི་
ཁྱིམ་ན་འགྲེང་བའི་དེ་དང་། གཅེར་བུ་ལ་སྦྱིན་པའི་དེ་དང་། དམག་ལ་ལྟ་བའི་དེ་དང༌།
དམག་གི་ནང་དུ་གནས་པའི་དེ་དང་། དཔུང་གི་ཡན་ལག་ཉམས་མྱོང་གི་དེ་དང་། བརྡེག་
པའི་དེ་དང་། གཟས་པའི་དེ་དང་། གནས་ངན་ལེན་འཆབ་པའི་ལྟུང་བྱེད་དང་བཅུ་ཡོད་
པའི་ཕྱིར། 
དང་པོ་ནི། ཡུལ་ཀོའུ་ཤམྦྷིར། གང་ཟག་འདུན་པས། ཉོན་མོངས་བག་མེད་ཀྱིས།
ཉེས་པ་ཤེས་བཞིན་དུ་སྲོག་ཆགས་དང་བཅས་པའི་ཆུ་ལ་སྤྱོད་པས། འདི་བཅས་སོ། །དེ་
རྩ་བར། ཤེས་གཙོའོ། །སྲོག་ཆགས་དང་བཅས་པ་ཉིད་ལའོ། །ཞེས་བྱུང། དོན་ནི། དགེ་
སློང་གིས་རང་ཁོ་ནའི་དོན་དུ་སྲོག་ཆགས་ལ་ལྟོས་མེད་ཀྱིས་དེ་དང་བཅས་པའི་ཆུ་
ལ་སྤྱོད་པས་དུད་འགྲོ་ཤི་བ་ན་སྲོག་ཆགས་དང་བཅས་པའི་ཆུ་ལ་སྤྱོད་པའི་ལྟུང་བྱེད་
དངོས་གཞི་སྐྱེད་དེ། ཡན་ལག་ལྔ་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་
ལྔས་དངོས་གཞིའི་ལྟུང་བྱེད་པར་འགྱུར་ཏེ། རང་སྤྱད་པའི་དོན་གང་ཡང་རུང་བ་དང་།
དུད་འགྲོའི་སྐྱེ་གནས་སུ་གཏོགས་པའི་སྲོག་ཆགས་གང་ཡང་རུང་(༢༢༥བ)བ་དང་བཅས་
པའི་ཆུ་ལ་སོགས་པ་དང་། དེར་འདུ་ཤེས་པ་དང་། རང་དང་གཞན་གྱིས་སྤྱད་པ་དང༌།
སྲོག་ཆགས་ཇི་སྙེད་ཤི་བའོ། །ཞེས་གསུངས་པའི་ཕྱིར། ཞེ་གཅིག་པའོ། །འདིར་ཆུ་ལ་
སྲོག་ཆགས་བརྟགས་པ་དང་ཆུ་ཚགས་ལྔ་ནི་བཤད་ཟིན་ཏོ། །
༈ གཉིས་པ་ནི། གླེང་གཞི་མཉན་ཡོད་དུ། འཆར་ཀས། ཉོན་མོངས་འདོད་ཆགས་
ཀྱིས་ཀུན་ཏུ་སྦྱོར་བས། ཉེས་པ་ཤེས་བཞིན་དུ་ཕོ་མོ་ཉལ་པོ་བྱེད་པར་གཤོམས་པའི་
ཁྱིམ་དུ་ཕྱིས་གནོན་བྱས་ཏེ་འདུག་པས། འདི་བཅས་སོ། །དེ་རྩ་བར། ཞུགས་པ་འམ་
ཕྱོགས་པ་ལའོ། །སྤྲོད་པ་ལའོ། །སྐྱེས་པ་དང་བུད་མེད་ཀྱིའོ། །ཞེས་དང་། མངོན་སུམ་དུ་

བརྣག་པས་འདུག་ནའོ། །ཞེས་བྱུང་། དོན་ནི། དགེ་སློང་གིས་ཁྱིམ་པ་ཕོ་མོ་ཉལ་པོ་བྱེད་
པ་ལ། ཞུགས་པ་འམ་མངོན་དུ་ཕྱོགས་པའི་ཁྱིམ་ལས། བར་འདོམ་གང་གི་ནང་ཡིན་པ།
དགེ་སློང་ལས་གཞན་མེད་པ་མངོན་སུམ་དུ་བསྡད་པ་ན་ཕོ་མོ་ཉལ་པོ་བྱེད་པའི་ཁྱིམ་དུ་
འདུག་པའི་ལྟུང་བྱེད་དངོས་སྐྱེ་དང་། ཡན་ལག་བདུན་མ་ཚང་ན་ན་སྨད་པའི་ཕྱིར། བམ་
ལྔ་ལས། ཡན་ལག་བདུན་གྱིས་དངོས་གཞིའི་ལྟུང་བར་འགྱུར་ཏེ། ནས། ཐ་དད་མ་ཡིན་
པ་ཉིད་དང་། མི་གཞན་མེད་པ་ཉིད་ཀྱིས་སྤྲད་རུང་བ་ཉིད་དང་། འཁྲིག་པ་སྤྱོད་པ་ལ་
ཞུགས་པ་འམ་ཕྱོགས་པ་ཉིད་དང་དེར་འདུ་ཤེས་པ་ཉིད་དང་། མངོན་སུམ་དུ་བརྣག་པས་
འདུག་པའོ། །ཞེས་གསུངས་པའི་ཕྱིར། མདོ་ཚན་དག་གིས་ཀྱང་ཤེས་སོ། །ཞེ་གཉིས་སོ། །
༈ གསུམ་པ་ནི་གླེང་གཞི་མཉན་ཡོད་དུ། འཆར་ཀས། ཉོན་མོངས་འདོད་ཆགས་
ཀྱིས། ཉེས་པ་ཤེས་བཞིན་དུ་ཕོ་མོ་ཉལ་པོ་བྱེད་པར་ཤོམས་པའི་ཁྱིམ་དུ་འགྲེངས་པས།
འདི་བཅས་སོ། །དེ་རྩ་བར། དབེན་པར་བརྣག་པས་འགྲེང་ནའོ། །སྐྱབས་ཡོད་པར་རོ། །
གལ་ཏེ་འཇིགས་པའི་དབང་གིས་མ་ཡིན་ནའོ། །(༢༢༦ན)ཞེས་བྱུང་། དོན་ནི་སྔར་དང་
འདྲ་བ་ལ་མངོན་སུམ་གྱི་དོད་དུ་རྩིག་པ་ལ་སོགས་པའི་སྐྱབས་ཡོད་པར་འགྲེང་སྟེ་སྡོད་
ན་ཉལ་པོ་བྱེད་པར་ཤོམས་པའི་ཁྱིམ་ན་འགྲེང་བའི་ལྟུང་བྱེད་དངོས་གཞི་སྐྱེད་དེ། ཡན་
ལག་བརྒྱད་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་བརྒྱད་ཀྱིས་དངོས་
གཞིའི་ལྟུང་བར་འགྱུར་ཏེ། དགེ་སློང་འཇིགས་པའི་དབང་མ་ཡིན་པ་དང་། གནས་གཞན་
ལ་སེམས་གཏོད་པ་མ་ཡིན་པ་ཉིད་དང་། འཁྲིག་པ་སྤྱད་པ་ལ་ཞུགས་པ་འམ་ཕྱོགས་པ་
ཉིད་དང་། དེར་འདུ་ཤེས་པ་ཉིད་དང་། ནས། ཚོར་བའོ། །ཞེས་གསུངས་པའི་ཕྱིར། ཞེ་
གསུམ་མོ།
༈ བཞི་པ་ནི། གླེང་གཞི་མཉན་ཡོད་དུ། ཀུན་དགའ་བོས། ཉོན་མོངས་མ་བརྟགས་

པས། ཉེས་པ་གཅེར་བུ་མོ་ལ་རང་གི་ལག་གིས་ཟས་སྦྱིན་པས། འདི་བཅས་སོ། །དེ་རྩ་
བར། ཕོ་ཡང་རུང་མོ་ཡང་རུང་བ་ལའོ། །ཞེས་དང་། རང་གིས་བྱིན་ནའོ། །ཞེས་བྱུང་།
དོན་ནི། དགེ་སློང་གིས་མུ་སྟེགས་ཀྱི་རབ་བྱུང་ཉེ་དུ་མ་ཡིན་པ་ལ། ལྟ་བ་དང་བྲལ་ཆེད་
སོགས་ཀྱི་དགོས་པ་མེད་པར་རང་གིས་སྦྱིན་པ་དང་དེས་ཐོབ་ན་གཅེར་བུ་བ་ལ་སྟེར་
བའི་ལྟུང་བྱེད་དེ་སྐྱེད་དེ། ཡན་ལག་ལྔ་མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་
ལག་ལྔས་ལྟུང་བར་འགྱུར་ཏེ། ནས། ལུས་དང་འབྲེལ་བར་སྦྱིན་པའོ། །ཞེས་གསུངས་
པའི་ཕྱིར། ཞེ་བཞི་པའོ། ། 
༈ ལྔ་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་མ་དུལ་བས། ཉེས་
པ་དམག་ལ་ལྟ་བར་འགྲོ་བས། འདི་བཅས་སོ། །དེ་རྩ་བར། འཕགས་པས་ཉེ་འཁོར་
དང་བཅས་པ་ལས་འདས་ཏེ་མཐོང་ནའོ། །ཞེས་བྱུང་། དོན་ནི། དགེ་སློང་གིས་རྒྱལ་པོས་
བོས་པ་སོགས་མ་ཡིན་པར་དམག་ལ་རང་གནས་པའི་ཉེ་འཁོར་ལས་འདས་ནས་བལྟས་
ཏེ་མཐོང་བ་ན་དམག་ལ་ལྟ་བའི་ལྟུང་བྱེད་སྐྱེད་དེ། ཡན་ལག་ལྔ་མ་ཚང་ན་མི་སྐྱེད་པའི་
(༢༢༦བ)ཕྱིར། བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ནས།
མཐོང་བའོ། །ཞེས་གསུངས་པའི་ཕྱིར། ཞེ་ལྔའོ། །
༈ དྲུག་པ་ནི། ཡུལ་མཉན་ཡོད་དུ། དྲུག་སྡེས། ཉོན་མོངས་མ་དུལ་བས། ཉེས་པ་
ཡུན་རིང་དུ་དམག་ནང་དུ་གནས་པས། འདི་བཅས་སོ། །དེ་རྩ་བར། དེ་དག་མེད་པར་
ཉིན་མཚན་གཉིས་ལས་ལྷག་པར་འདུག་ནའོ། །ཞེས་བྱུང་། དོན་ནི། དགེ་སློང་གིས་
དམག་མཚན་ཉིད་པའི་ནང་དུ་དགོས་པ་མེད་པ་མཚན་གཉིས་འདས་ན། དམག་ནང་ན་
གནས་པའི་ལྟུང་བྱེད་སྐྱེད་དེ། མཚན་མཐའ་གཙོ་བོ་དང་། ཡན་ལག་མ་ཚང་ན་མི་སྐྱེད་
པའི་ཕྱིར། ཊིཀྐ་ལས། དེའི་ཕྱིར་ཉིན་མཚན་གཉིས་ཀྱི་མཐའི་སྐད་ཅིག་ཅེས་བྱ་བའི་

ཉིན་མཚན་གསུམ་པའི་སྐྱ་རེངས་དང་པོ་ཤར་ན། ཞེས་དང་། བམ་ལྔ་ལས། ཡན་ལག་
ལྔས་དངོས་གཞི། ནས། དགོས་པ་དག་མེད་པར་ཞག་གཉིས་པའི་སྐྱ་རེངས་ཤར་བའོ། །
ཞེས་གསུངས་པའི་ཕྱིར།
འདིར་དགོས་པ་མེད་ན་ཞག་གཉིས་པའི་སྐྱ་རེངས་ཤར་བ་ན་ལྟུང་བྱེད་སྐྱེད་དེ། དེ་
ཕན་ཆད་ཞག་རེ་རེའི་སྐྱ་རེངས་རེ་རེ་ལ་ལྟུང་བྱེད་རེ་རེ་སྐྱེད་པའི་ཕྱིར། གནམ་རྩེ་ལྡེང་
མ་ལས། སྦྱོར་བ་དགོས་པ་མེད་བཞིན་དུ་གནས་པར་རྩོམ་མཐར་ཐུག་ཞག་ཕྱི་མའི་སྐྱ་
རེངས་ཤར་ན་ཉིན་ཞག་རེ་རེ་ལ་ལྟོས་པའི་ལྟུང་བྱེད་དུ་འགྱུར་རོ། །ཞེས་དང༌། ཊིཀྐ་ལས་
ཀྱང་། དེ་ཕྱིན་ཆད་ཉི་མ་རེ་རེ་ཞིང་དངོས་གཞིའི་ཁ་ན་མཐོ་བ་རེ་རེར་འགྱུར་ལ། ཞེས་
གསུངས་པའི་ཕྱིར། འདིས་ལྟུང་བ་གཞན་གྱི་སྦྱོར་དངོས་ལ་ལྟུང་བ་དུ་མ་ཡོད་པར་ཤེས་
༈ བདུན་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་མ་དུལ་བས། ཉེས་
པ་དཔུང་གི་ཡན་ལག་ཉམས་སུ་མྱོང་བས། དེ་འགོག་པར་(༢༢༧ན)འདི་བཅས་སོ། །དེ་
རྩ་བར། རེག་པ་དང་། ནས། མཐོང་བ་ལྟ་བུ་ནི་དངོས་གཞི་དག་ཡིན་ནོ། །ཞེས་བྱུང་།
དོན་ནི། མཚན་ཉིད་གཞན་འདྲ་བ་ལ་དམག་དཔུང་ཉམས་སུ་མྱོང་བའི་ལྟུང་བྱེད་ལ་
གསུམ་ཡོད་དེ། དམག་ལ་རེག་པའི་ལྟུང་བྱེད། བཤམས་པ་དཀྲུགས་པའི་ལྟུང་བྱེད།
དམག་ལ་བལྟ་བའི་ལྟུང་བྱིད་གསུམ་ཡོད་པའི་ཕྱིར། དང་པོ་ཡོད་དེ། དགོས་མེད་དུ་
དམག་མཚན་ཉིད་པ་ལ་རེག་ན་དམག་ལ་རེག་པའི་ལྟུང་བྱེད་སྐྱེད་པའི་ཕྱིར། རྩ་བར།
རེག་པ་དང་། ཞེས་དང་། ལྟ་བུ་ནི་དངོས་གཞི་དག་ཡིན་ནོ། །ཞེས་གསུངས་པའི་ཕྱིར་
དང་། ལུང་ལས་ཀྱང་། དགེ་སློང་གིས་གླང་པོ་ཆེ་གོ་བསྐོན་པ་ལ་རེག་ན། ཞེས་གསུངས་
པའི་ཕྱིར། གཉིས་པ་གྲུབ་སྟེ། དཔུང་དཀྲུགས་པ་ན་དཔུང་དཀྲུགས་པ་ཉམས་མྱོང་གི་

ལྟུང་བྱེད་སྐྱེད་པའི་ཕྱིར། རྩ་བར། བཤམས་པ་དཀྲུགས་པ་དང་། ནས། དངོས་གཞི་
དག་ཡིན་ནོ། །ཞེས་དང་། ལུང་ལས། དགེ་སློང་གིས་གླང་པོ་ཆེ་གོ་བསྐོན་པ་བཤམས་
པ་དཀྲུགས་ན། ཞེས་གསུངས་པའི་ཕྱིར། གསུམ་པ་གྲུབ་སྟེ། དཔུང་གི་ཡན་ལག་སོ་སོ་
བལྟ་བས་ཉམས་སུ་མྱོང་ན་དེར་འགྱུར་བའི་ཕྱིར། རྩ་བར། བལྟ་བའི་ཕྱིར་འཕགས་ཤིང་
ཉེ་འཁོར་གྱི་མཐའ་ལས་འདས་ཏེ་མཐོང་བ་ལྟ་བུ་ནི་དངོས་གཞི་ཞེས་དང་། ལུང་ལས་
གླང་པོ་ཆེ་ཚོགས་བལྟ་བའི་ཕྱིར་འགྲོ་བ་དང་། ཞེས་གསུངས་པའི་ཕྱིར། དེ་གསུམ་གྱི་
དངོས་གཞི་གསུམ་སྐྱེད་པ་ཡིན་ཏེ། ཊཱིཀྐ་ལས། རྣམ་པ་གསུམ་པོ་དེ་ལྟ་བུ་ནི་དངོས་
གཞིའི་ཁ་ན་མ་ཐོ་བའི་རྒྱུར་གྱུར་པའི་དངོས་གཞི་དག་ཡིན་ནོ། །ཞེས་གསུངས་པའི་
ཕྱིར། ཞེ་བདུན་པའོ། །
༈ བརྒྱད་པ་ནི། གླེང་གཞི་མཉན་ཡོད་དུ། འཆར་ཀས། ཉོན་མོངས་ཞེ་སྡང་ཀུན་
སྦྱོར་གྱིས། ཉེས་པ་དགེ་སློང་ལ་བརྡེག་པས། དེ་སྤོང་བའི་འདི་བཅས་སོ། །དེ་རྩ་བར།
དགེ་སློང་གིས་(༢༢༧བ)ཕ་རོལ་ལ་ལུས་སམ་དེ་དང་འབྲེལ་བ་དག་གང་ཡང་རུང་བ་ཐ་ན་
རྐང་པའི་མཐེ་བོང་འམ་ཉུངས་ཀར་རམ་རྩ་དག་གིས་བརྡེག་ནའོ། །ཞེས་བྱུང་། དོན་ནི།
དགེ་སློང་གིས་དགེ་སློང་ལ་ལུས་དངོས་སམ་དེ་དག་གིས་འཕང་པ་གང་རུང་གིས་འཕོག་
ན་བརྡེག་པའི་ལྟུང་བྱེད་སྐྱེད་དེ། བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་
འགྱུར་ཏེ། རྙོག་པ་ཅན་གྱི་སེམས་ཉིད་དང་། ཕ་རོལ་པོ་བརྡེག་པར་བྱ་བ་དགེ་སློང་ཉིད་
དང་། ནས། ཐ་ན་ལུས་ལ་རེག་པའོ་ཞེས་གསུངས་པའི་ཕྱིར། ཞེ་བརྒྱད་དོ། །
༈ དགུ་པ་ནི། གླེང་གཞི་མཉན་ཡོད་དུ། འཆར་ཀས། ཉོན་མོངས་ཞེ་སྡང་གིས།
ཉེས་པ་དགེ་སློང་ལ་བརྡེག་པར་གཟས་པས། དེ་སྤོང་བའི་བཅས་སོ། །བརྡེག་པར་གཟས་
པའི་ལྟུང་བྱེད་ནི་སྔ་མ་དང་འདྲ་སྟེ། རྩ་བར། བརྡེག་པར་གཟས་ནའོ། །ཞེས་གསུངས་

པའི་ཕྱིར། ཞེ་དགུའོ། ། 
 ༈ བཅུ་པ་ནི། གླེང་གཞི་མཉན་ཡོད་དུ། ཉེ་དགས། ཉོན་མོངས་ཉེས་རྩོམ་གྱིས།
ཉེས་པ་ཤེས་བཞིན་དུ་དགེ་སློང་གི་གནས་ངན་འཆབ་པས། དེ་སྤོང་བའི་འདི་བཅས་སོ། །
དེ་རྩ་བར། ཕམ་པར་འགྱུར་བ་དང་ལྷག་མར་འགྱུར་བ་དག་བཅབ་ནའོ། །ཞེས་བྱུང་།
དོན་ནི། མཐོལ་ཡུལ་མཚན་ཉིད་པ་ཡོད་པའི་གནས་སུ་དགེ་སློང་གཞན་གྱིས་ཕམ་ལྷག་
གནས་ངན་ལེན་བཅབ་པའི་ལྟུང་བྱེད་སྐྱེད་དེ། གང་རུང་བཅབ་སྟེ་མཚན་མོ་འདས་ན།
བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། ནས། ཉིན་མཚན་གྱི་
མཐར་ཐུག་པའོ། །ཞེས་གསུངས་པའི་ཕྱིར། མཚན་ནི་མི་སྐྱེད་དོ། །ལྔ་བཅུའོ། །(༢༢༨ན)
ལ།ས། ལས་པའི་ཕྱིར། 
བཅུ་ཚན་དྲུག་པ་བཤད་པ། ། 
༈ བཅུ་ཚན་དྲུག་པ་མདོར་བསྟན། སོ་སོར་བཤད་པ་གཉིས། དང་པོ་ནི། སྡོམ་
ལས། ཟད་དང་མེད་དང་འདུན་པ་དང་། །བསྙེན་པར་མ་རྫོགས་ཆོས་དང་སྒྲ། །དགེ་
ཚུལ་ཁ་དོག་བསྒྱུར་བ་དང་། །རིན་པོ་ཆེ་དང་ཚ་བའི་དུས་ཞེས་གསུངས། དེ་བཅུ་ཡོད་དེ།
ཟས་གཅོད་དུ་འཇུག་པའི། མེ་ལ་རེག་པའི་དེ། འདུན་པ་ཕྱིར་བསྒྱུར་གྱི་དེ། བསྙེན་པར་
མ་རྫོགས་པ་དང་ལྷན་ཅིག་ཉལ་བའི་དེ། ལྟ་བའི་རྣམ་པ་མི་གཏོང་བའི་དེ། སྤངས་པའི་
རྗེས་སུ་ཕྱོགས་པའི་དེ། བསྙིལ་བ་སྡུད་པའི་དེ། ཁ་དོག་མ་བསྒྱུར་བའི་གོས་གྱོན་པའི་
དེ། ལོངས་པ་གཞིར་གཏོགས་ཀྱི་དེ། ཁྲུས་བྱེད་པའི་ལྟུང་བྱེད་དང་བཅུ་ཡོད་པའི་ཕྱིར།
དང་པོ་ནི། གླེང་གཞི་མཉན་ཡོད་དུ། ཉེ་དགས། ཉོན་མོངས་ཞེ་དཀུས། ཉེས་པ་བསམ་
པ་བཞིན་དུ་དགེ་སློང་གིས་ཟན་གཅོད་དུ་འཇུག་པས། དེ་སྤོང་བའི་འདི་བཅས་སོ། །དེ་

རྩ་བར། ཁྱིམ་པ་སྦྱིན་པ་པོ་ཟན་གཅོད་དུ་བཅུག་པའོ། །ཞེས་བྱུང་། དགེ་སློང་གིས་ནད་
ཀྱི་ཆེད་མ་ཡིན་པར་དགེ་སློང་ལ་ཁྱིམ་ཟན་གཅོད་པའི་ཚིག་གིས་གཅོད་པ་ན་ཟན་གཅོད་
ཀྱི་ལྟུང་བྱེད་སྐྱེད་དེ། མ་ཚང་ན་མི་སྐྱེད་པའི་ཕྱིར། བམ་ལྔར། ཡན་ལག་ལྔས་དངོས་
གཞིའི་ལྟུང་བར་འགྱུར་ཏེ། ཆེད་དུ་བསམ་པ་དང་། ཟན་བཅད་པར་བྱ་བ་དགེ་སློང་ཉིད་
དང་། ནད་ཀྱི་གཉེན་པོའི་དོན་ཉིད་མ་གཏོགས་པ་དང་། སྦྱིན་པ་པོ་ཁྱིམ་པ་ཉིད་དང་།
ཚིག་གིས་བསྒོ་བས་ཟན་གཅོད་དུ་འཇུག་ནའོ། །ཞེས་གསུངས་པའི་ཕྱིར། ང་གཅིག་གོ །
༈ ༈ གཉིས་པ་ནི་བྱུང་བཅས་གནང་གསུམ་ལས། བྱུང་བ་དྲུག་སྡེས་སྡོང་པོ་བསྲེགས་
པས་དུག་སྦྲུལ་བྱུང་གླེང་གཞི་རྒྱལ་པོའི་ཁབ་ཏུ། དྲུག་སྡེས། ཉོན་མོངས་འདྲེན་ངོར་ལ་
དགའ་བས། ཉེས་པ་འགལ་མེའི་འཁོར་ལོ་སོགས་ཀྱི་རྩེ་བས། དེ་སྤོང་བའི་འདི་བཅས་
སོ། །གནང་བ་སྤོས་དང་མར་མེའི་ཆེད་དུ་གནང་བའོ། །དེ་རྩ་བར། འོག་ནའོ། །ཞེས་
(༢༢༨བ)དང་། རང་ངམ་བསྐོས་པས་སོ། །ཞེས་བྱུང་། 
དགེ་སློང་གིས་དུས་དྲན་མ་བྱས་པར་མེ་ལ་རེག་གམ་རེག་ཏུ་འཇུག་ན་མེ་རེག་གི་
ལྟུང་བྱེད་སྐྱེད་དེ། ཊིཀྐ་ལས། མེ་སྦར་རམ། གསོད་དམ། མེས་རེག་པའི་བུད་ཤིང་སྒུལ་
ལམ། མེས་མ་རེག་པའི་བུད་ཤིང་སྒུལ་ལམ། མེ་དང་བཅས་པའི་བུད་ཤིང་འདྲེན་ནམ།
སྒུལ་ལམ། འདག་མ་སྤུང་ངམ། འབྲུ་བར་བྱེད་ན་ཐམས་ཅད་དུ་ལྟུང་བྱེད་དོ། །ཞེས་
གསུངས་པའི་ཕྱིར། དུས་དྲན་བྱས་ན་དེ་མི་ཡོང་སྟེ། ལུང་ལས། དུས་བྱིན་གྱིས་བརླབས་
ཏེ་མེ་ལ་རེག་པར་བྱའོ། །ཞེས་གསུངས་པའི་ཕྱིར།
དུས་དྲན་བྱེད་ཚུལ་ཡོད་དེ། དུས་དྲན་བྱ་བའི་ཁྱད་པར་སྤྱིར་བཀག་ལ་རྐྱེན་ལྟོས་
ཀྱི་གནང་བ་དང་ངེས་པ་ལྔ་བྲལ་གྱི་ཡུལ་ཡིན་པ་དང་། བྱེད་པའི་རྟེན་རབ་བྱུང་སྡེ་ལྔའི་
སྡོམ་ལྡན་གྱིས། དུས་བྱ་བ་དེ་ལ་མ་ཞུགས་པའི་སྔོན་དང་། ཡུན་ཚད་དུས་འདི་ནས་

བཟུང་སྟེ་ནམ་དགོས་ཀྱི་བར་ཡུན་རིང་བ་ཡང་རུང་བ་དང་། དེར་བྱིན་གྱིས་བརླབ་ཚུལ་
དང་། འཇིག་རྒྱུ་རྣམས་ཡོད་པའི་ཕྱིར། དང་པོ་གྲུབ་སྟེ། བཀག་ལ་རྐྱེན་ལྟོས་ལ་མ་
གནང་བ་ལ་དུས་དྲན་མི་ཆགས་ལ་ངེས་པ་ལྔ་ནི་ཡུལ་ངེས་པ། ཨ་སྨ་བ་རན་ཏར་ཁྲུས་
བྱེད་པ་དང་། དུས་ངེས་པ་ཚ་དུས་ཁྲུས་བྱེད་པ་དང་། ཕྱོགས་ངེས་པ་ནང་རེ་བཞིན་
གདོང་དང་ཁ་འཁྲུ་བ་དང་དངོས་པོ་ངེས་པ་རིན་པོ་ཆེའི་ཁྲི་མ་བསྡུས་པར་འདོམ་ཞིང་
གུར་ཕྱིན་ཀྱང་ལྟུང་མེད་ལྟ་བུ་ཡིན་པའི་ཕྱིར། རྩ་བར། སྟོན་པ་དང་ཆོས་དང་། སོགས་
སོ། །གཉིས་པ་གྲུབ་སྟེ། སེམས་གནས་པ་སྡོམ་ལྡན་མ་ཡིན་ན་དུས་དྲན་གྱི་གཞི་མིན་
པས་མི་ཆགས་པའི་ཕྱིར། གསུམ་པ་གྲུབ་སྟེ། བྱ་བ་མེ་རེག་ལྟ་བུར་ཞུགས་ཟིན་ན་ལྟུང་
བ་བྱུང་ཟིན་ལ་རེག་འདོད་མེད་ན་མི་དགོས་པའི་ཕྱིར། ལུང་ལས་ཀྱང༌། དུས་བྱིན་གྱིས་
བརླབ་པ་སྔར་བྱས་ཏེ་མེ་ལ་རེག་པར་བྱའོ། །ཞེས་གསུངས་པའི་ཕྱིར། བཞི་པ་གྲུབ་སྟེ།
རྣམ་འབྱེད་ལས། དུས་ཡུན་རིང་དུ་བྱིན་གྱིས་བརླབ་(༢༢༩ན)པར་བྱའོ། །ཞེས་དང་། མའི་
རྣམ་འབྱེད་ལས། ཇི་ཙམ་དགོས་པ་མ་རྫོགས་ཀྱི་བར་དུ་ཡུན་རིང་པོར་བྱིན་གྱིས་བརླབ་
པར་བྱའོ། །ཞེས་གསུངས་པའི་ཕྱིར། ལྔ་པ་གྲུབ་སྟེ། བྱིན་གྱིས་བརླབ་ཚུལ་མང་ཡང་
དགག་བྱ་ཉེས་དམིགས་འགོག་པའི་དུས་དྲན་དང། བརྒྱུད་པ་རྒྱུར་འགྲོ་འགོག་པའི་དུས་
དྲན་གཉིས་ཡོད་པའི་ཕྱིར། དང་པོ་གསུམ་ཡོད་དེ། །བུད་མེད་ཆུས་འཁྱེར་བ་འཛིན་པ་
ན་མ་སྲིང་གི་འདུ་ཤེས་དང་། རིན་པོ་ཆེའི་ཁྲི་ལ་སྡོད་པའི་ཚེ་མི་རྟག་པའི་འདུ་ཤེས་དང་
མྱུར་དུ་ལྡང་བའི་དུས་དྲན་གཉིས་ཀྱིས་ཆགས་པ་འགོག་པ་དང༌། ལྟུང་བ་གླེང་དྲན་བྱེད་
པའི་ཚེ་ཕན་པའི་འདུ་ཤེས་འཇོག་པ་ཞེ་སྡང་འགོག་པའི་དུས་དྲན་ལྟ་བུ་ཡིན་པའི་ཕྱིར།
གཉིས་པ་ཡོད་དེ། མེ་རེག་གི་ཚེ་སྤྱིར་སྟོན་པ་ཐུགས་རྗེ་ཅན་གྱིས་གནང་བ་ཡིན་སྙམ་དུ་
དྲན་པ་ལྟ་བུ་ཡིན་པའི་ཕྱིར། དུས་དྲན་ཐམས་ཅད་བཤད་དེ། ལུང་ལས། སྟོན་པའི་བྱ་བ་

དང་། ཆོས་དང་། དགེ་འདུན་དང་། སློབ་དཔོན་དང་། མཁན་པོ་དང་། ཚངས་པ་
མཚུངས་པར་སྤྱོད་པའི་བྱ་བ་ལ་བྱིན་གྱིས་བརླབ་པར་བྱའོ། །ཞེས་གསུངས་ལ། དེའི་
དོན། རྩ་བར། སྟོན་པ་དང་། ནས། ལྷུང་བཟེད་དང་ཚོན་གྱིས་ལས་ལ་བརྟགས་པ་ནི་
དུས་བྱིན་གྱིས་བརླབས་པ་ཡིན་ནོ། ཞེས་གསུངས་པའི་ཕྱིར། དྲུག་པ་གྲུབ་སྟེ། ཞག་
འདས་རྟེན་བབས་རྣམས་ཀྱིས་དུས་དྲན་འཇིག་པའི་ཕྱིར། ང་གཉིས་སོ། །
༈ གསུམ་པ་ནི། གླེང་གཞི་མཉན་ཡོད་དུ། དགའ་བོས། ཉོན་མོངས་སྤོང་བའི་ཆོས་
སུ་བྱེད་པས། ཉེས་པ་ཉེ་དགའ་བཅུ་བདུན་སྡེས་གནས་དབྱུང་བྱས་ཚེ་འདུན་པ་ཕྱིར་
གཏོད་ཅིག་བྱས་པས། དེ་སྤོང་བ་འདི་བཅས་སོ། །དེ་རྩ་བར། འདུན་པ་ཕུལ་བ་ཕྱིར་
བསྒྱུར་བའི་ཕྱིར་སྨྲས་ནའོ། །ཞེས་བྱུང་། དགེ་སློང་གིས་ཡན་ལག་ལྔས་ཚིག་དེ་སྨྲས་ན་
འདུན་པ་ཕྱིར་བསྒྱུར་གྱི་ལྟུང་བྱེད་སྐྱེད་དེ། མ་ཚང་ན་མི་སྐྱེད་པའི་ཕྱིར། བམ་ལྔ་ལས།
ལྔ་པ་དངོས་གཞིའི་ལྟུང་བར་འགྱུར་ཏེ། དགེ་སློང་གི་དོན་གྱི་ཆེད་དང་། ལས་དང་།
(༢༢༩བ)དེ་ལ་འདུན་པ་ཕུལ་བ་དང་། དགེ་འདུན་གྱི་ཆོས་བཞིན་དུ་བྱས་པ་དང་། དེས་
ཕྱིར་བསྒྱུར་བའི་ཚིག་སྨྲས་པའོ། །ཞེས་གསུངས་པའི་ཕྱིར། ང་གསུམ་མོ། །
༈ བཞི་པ་ནི། བྱུང་བཅས་གནང་གསུམ་ལས། བཅས་པའི་གླེང་གཞི་མཉན་ཡོད་
དུ། ཉེ་དགས། ཉོན་མོངས་འདོད་ཆགས་ཀྱིས། ཉེས་པ་བསྙེན་པར་མ་རྫོགས་པ་དང་
ལྷན༌ཅིག༌ནུབ༌གཉིས༌ལས༌ལྷག་ཉལ་བས། དེ་སྤང་བའི་འདི་བཅས་སོ། །དེ་རྩ་བར།
བསྙེན་པར་མ་རྫོགས་པ་དང་ལྷན་ཅིག་གནས་གཅིག་པར་མཚན་མོ་གསུམ་པ་ལ་ཉལ་
ནའོ། །མཐར་རོ། །ཞེས་བྱུང་། དོན་ནི། དགེ་སློང་གིས་བསྙེན་པར་མ་རྫོགས་པ་དང་
གནས་གཅིག་ཏུ་ལྷན་ཅིག་གཉིད་ལོག་སྟེ་མཚན་མོ་གསུམ་འདས་ན། དེ་དང་ལྷན་ཅིག་
ཉལ་བའི་ལྟུང་བྱེད་སྐྱེད་དེ། མ་ཚང་ན་ན་སྨད་པའི་ཕྱིར། བམ་ལྔ་ལས། ཡན་ལག་ལྔས།

དངོས་གཞི། ནས། གཉིད་ལོག་པ་ཉིད་དང་། མཚན་མོ་གསུམ་པའི་སྐྱ་རེངས་ཤཪ་
བའོ། །ཞེས་གསུངས་པའི་ཕྱིར། ང་བཞིའོ། །
༈ ལྔ་པ་ནི། གླེང་གཞི་མཉན་ཡོད་དུ། སྔོན་བོང་བུའི་རྫི་དགེ་སློང་འཆི་ལྟས་ཀྱིས།
ཉོན་མོངས་ལྟ་བའི་ཀུན་སྦྱོར་གྱིས། ཉེས་པ་སྟོན་པས་ཐར་པ་ལ་བར་ཆད་དུ་གསུངས་
པའི་ཉོན་མོངས་ཀྱིས་བར་ཆད་མི་བྱེད་པར་འཛིན་པའི་ལྟ་ངན་མི་གཏོང་བས་དེ་སྤོང་
བའི་འདི་བཅས་སོ། །དེ་རྩ་བར། བཅོམ་ལྡན་འདས་ཀྱིས་ཆོས་བསྟན་པ་པོ་དག་གིས་
ཤེས་སོ་ཞེས་བྱ་བ་ལ་སོགས་པར་འཇུག་པའི་ཚིག་མི་གཏོང་བའོ། །ཞེས་བྱུང་། དོན་ནི།
དགེ་སློང་གིས་སྡིག་ལྟ་སྐྱེས་པ་བཞམས་བསྒོ་དང་གསོལ་བཞིས་བཟློག་ཀྱང་མ་བཏང་ན་
ལྟ་བའི་རྣམ་པ་མི་གཏོང་བའི་ལྟུང་བྱེད་སྐྱེད་དེ། ལྔ་མ་ཚང་ན་མི་སྐྱེད་པའི་ཕྱིར། བམ་ལྔ་
ལས། ཡན་ལག་ལྔས་དངོས་གཞི་ནས། མཇུག་སྡུད་རྫོགས་པ་དང་། དེར་གཏོགས་
པའོ། །ཞེས་གསུངས་པའི་ཕྱིར། ང་ལྔའོ། 
༈ དྲུག་པ་ནི། གླེང་གཞི་མཉན་ཡོད་དུ། ཉེར་དགས། ཉོན་མོངས་སྡིག་པ་འདོད་
པ། ཉེས་པ་དགེ་སློང་འཆི་(༢༣༠ན)ལྟས་ཀྱིས་ལྟ་བ་མི་གཏོང་བ་གནས་དབྱུང་བྱས་པ་ལ་
གཏམ་འདྲེ་བ་སོགས་བྱས་པས། དེ་སྤོང་བའི་འདི་བཅས་སོ། །རྗེས་སུ་བསྟན་པ་དང་
གདམ་ངག་སྦྱིན་ནའོ། །ལྟ་བ་སྨྲ་ནའོ། །ཟང་ཟིང་གིས་ལོངས་སྤྱོད་བྱེད་ནའོ། །གནས་སུ་
ལྷན་ཅིག་ཉལ་ན་ཡང་ངོ་། །ཞེས་བྱུང༌། དོན་ནི། དགེ་འདུན་གྱིས་དབྱུང་བའི་དགེ་སློང་
ལ་ཆོས་དང་ཟང་ཟིང་ལྷན་ཅིག་སྤྱད་དམ་ཞག་གཅིག་གནས་ན་སྤངས་པ་རྗེས་ཕྱོགས་ཀྱི་
ལྟུང་བྱེད་སྐྱེད་དེ། ལྔ་མ་ཚང་ན་མི་སྐྱེད་པའི་ཕྱིར། བམ་ལྔ་ལས། ཡན་ལག་ལྔས་དངོས་
གཞི། ནས། གང་ཡང་རུང་བའོ། །ཞེས་སོ། །ང་དྲུག་གོ ། 
༈ བདུན་པ་ནི། གླེང་གཞི་མཉན་ཡོད་དུ། ཉེ་དགས། ཉོན་མོངས་སྡིག་པ་འདོད་

པ། ཉེས་པ་དགེ་ཚུལ་ཚེར་མ་དང་ཆེན་པོ་བ་གཉིས་ཀྱིས་སྟོན་པས་འདོད་པ་སྤྱད་པ་བར་
ཆད་དུ་གསུང་བ་རབ་ཆད་མ་ཡིན་པར་ལྟ་བའི་སྡིག་ལྟ་མི་གཏོང་བས་དགེ་འདུན་གྱིས་
དབྱུང་བའི་ལས་བྱས་པ་ཉེ་དགས་བསྡུས་པས། དེ་སྤོང་བ་འདི་བཅས་སོ། །དེ་རྩ་བར།
ཚིག་དེ་ཉིད་ལ་ཞུགས་པ་མི་གཏོང་ན་དགེ་ཚུལ་བསྙིལ་བར་བྱའོ། །ཞེས་བྱུང་། དོན་ནི།
དགེ་སློང་གིས་དགེ་ཚུལ་མ་གཏོགས་སྔ་མ་ལྟར་བྱས་ན་བསྙིལ་བ་བསྡུད་པའི་ལྟུང་བྱེད་
སྐྱེད་དེ། །ཊཱིཀྐ་ལས། དགེ་ཚུལ་དེ་ལ་ལུང་འབོགས་པ་དང་། ནས། བསྙེན་བཀུར་
བདག་གིར་བྱེད་པ་དང་། གནས་སུ་ལྷན་ཅིག་ཉལ་ན་མཐར་རོ་ཞེས་བྱ་བ་དང་། མཚན་
མོའིའོ་ཞེས་བྱ་བའི་དུས་སུ། གཞན་གྱིས་བསྲུལ་ན་ཡང་ལྟུང་བྱེད་དོ། །ཞེས་གསུངས་
པའི་ཕྱིར། ང་བདུན་ནོ། །
༈ བརྒྱད་པ་ནི། གླེང་གཞི་རྒྱལ་པོའི་ཁབ་ཏུ། དྲུག་སྡེས། ཉོན་མོངས་མི་བཟོད་པ་
དང་རྙེད་པ་འདོད་པས། ཉེས་པ་ལྷོ་ཕྱོགས་ཀྱི་གར་མཁན་གྱིས་བྱས་ཚུལ་མ་བཟོད་
ནས་ཁྱིམ་པའི་ཆས་གོས་ཀྱིས་གར་བྱས་པས། དེ་སྤོང་བའི་འདི་བཅས་སོ། །དེ་རྩ་བར།
སྔོན་པོ་འམ། དམར་པོ་འམ། ངུར་སྨྲིག་གིས་ཁ་མ་བསྒྱུར་བ་རང་(༢༣༠བ)གི་གོས་ཐ་ན་
ལྷུང་བཟེད་ཀྱི་སྣོད་དང་སོགས་བྱུང་། དོན་ནི། དགེ་སློང་གིས་དཀར་བ་སོགས་རང་གི་
གོས་ལྷུང་བཟེད་ཀྱི་ཁ་གཅོད་དང་ལྷམ་འབོག་གང་རུང་ཡན་ཆད་འཆང་ན་ཁ་མ་བསྒྱུར་
བའི་གོས་གྱོན་པའི་ལྟུང་བྱེད་སྐྱེད་དེ། ལྔ་མ་ཚང་ན་མི་སྐྱེད་པའི་ཕྱིར། བམ་ལྔ་ལས།
ལྔས་དངོས་གཞིར་འགྱུར་ཏེ། གསར་དུ་རྙེད་པ་དང་། རང་གི་དང་། གོས་དང་། ཁ་དོག་
ཆེན་པོ་བརྒྱད་མ་གཏོགས་པ། སྔོན་པོ་འམ། ངུར་སྨྲིག་ལས་གང་ཡང་རུང་བས་ཁ་མ་
བསྒྱུར་བ་སྤྱོད་པའོ། །ཞེས་གསུངས་པའི་ཕྱིར། བགོ་བ་སོགས་ཀྱི་སྒྲའི་དོན་ནི། ཊཱིཀྐ་
ལས། སོགས་པའི་སྒྲས་བགོ་བ་ཉི་ཚེར་མ་ཟད་ཀྱི་སླེའུ་ལ་སོགས་པ་དག་ཀྱང་བཟུང་

ངོ༌། །ཞེས་གསུངས་སོ། །སྔོན་པོ་ནི་རམ་མདོག་དང་། དམར་པོ་ནི། བམ་ལྔ་ལས།
དམར་པོ་ཞེས་བྱ་བ་ནི་བཙག་སྟེ་སའི་ཁམས་དམར་པོ་གཞན་ཡང་བསྡུས་སོ། །ཞེས་
སོ། །ངུར་སྨྲིག་ནི། ཕྲན་ཚེགས་འགྲེལ་བ་ལས། གོས་ངུར་སྨྲིག་སེར་པོ་བགོས་ནས། ཞེས་
དང་། མའི་སོ་ཐར་འགྲེལ་པ་ལས། ངུར་སྨྲིག་ཅེས་བྱ་བ་ནི་སྟར་ཀ་དང་ཤིང་ཤུན་ལ་
སོགས་པ་སྟེ། ཁ་དོག་ནོག་བག་ཆགས་པའོ། །ཞེས་དང་། འོད་ལྡན་ལས། ངུར་སྨྲིག་
ཅེས་བྱ་བ་ནི་ཤུན་པ་དང་། ལོ་མ་དང་། མེ་ཏོག་དང་། འབྲས་བུ་ངུར་སྨྲིག་གི་རྩི་རྣམས་
ཀྱང་བཟུང་ངོ་། །ཞེས་དང་། བམ་ལྔ་ལས། ངུར་སྨྲིག་ཅེས་བྱ་བ་ནི་ཤིང་ཤུན་ཏེ་དེས་ནི་
མེ་ཏོག་དང་འབྲས་བུ་གཞན་དག་ཀྱང་བསྡུའོ། །ཞེས་གསུངས་པའི་ཕྱིར།
ཚོན་ཆེན་བརྒྱད་ནི་མི་རུང་སྟེ། བམ་ལྔ་ལས། ཁ་དོག་ཆེན་པོ་བརྒྱད་པོ། ལི་ཁྲི་
དང༌ ། ཐིང་ཤིང་དང་། རྒྱ་སྐྱེགས་དང་། མཚལ་དང་། གུར་གུམ་དང་། བཙོད་དང་། རྨ་
ཤིང་དང་། ལེབ་རྒན་རྩིས་ཁ་བསྒྱུར་བའི་གོས་བསྟེན་པར་མི་བྱའོ། །ཞེས་གསུངས་པའི་
ཕྱིར། སྲིན་བལ་མོད། ལུག་བལ་དཀོན་ན་སྟན་སྔ་མ་ཉེས་བྱས་དང་། ཕྱི་མ་སྤང་ལྟུང་དུ་
བཤད་པས་རུང་མཐུན་གྱིས་བོད་འདིར་བཙོད་མོད། རམ་(༢༣༡ན)དཀོན་པས་བཙོད་
རུང་བར་བྱས་སོ། ང་བརྒྱད་དོ།
 ༈ དགུ་པ་ནི་གླེང་གཞི༌ཡངས་པ་ཅན་དུ། དྲུག་སྡེས། ཉོན་མོངས་ལོངས་པ་སྟེ་
རྒྱགས་པའི་གཞིར་གཏོགས་པ། ཉེས་པ་རིན་པོ་ཆེ་འམ་རིན་པོ་ཆེར་སྨོས་པ་དག་ལ་
རེག་པས་དེ་སྤོང་བའི་འདི་བཅས་སོ། །ལོངས་པ་ནི། ཊཱིཀྐ་ལས། ལོངས་པ་ནི་རྒྱགས་པ་
ཡིན་ལ། ཞེས་སོ། །དེ་རྩ་བར། རིན་པོ་ཆེ་རང་གི་མིན་པ་དང་དེར་སྨོས་པ་ལ་རེག་གམ་
རེག་ཏུ་བཅུག་ན་བྱེད་པ་པོ་ཡིན་ནོ། །ཞེས་བྱུང་། དོན་ནི། དགེ་སློང་གིས་རང་གིས་མ་
ཡིན་པའི་རིན་པོ་ཆེ་དང་རིན་པོ་ཆེར་སྨོས་པ་རོལ་མོའི་ཆ་བྱད་སོགས་ལ་རང་ངམ་རང་

གིས་བསྐོས་པས་རེག་ན་ལོངས་པ་གཞིར་གཏོགས་ཀྱི་ལྟུང་བྱེད་སྐྱེད་དེ། ཡན་ལག་འདྲ་
བའི་ཕྱིར། བམ་ལྔ་ལས། ཡན་ལག་ལྔས། ནས། རེག་ཏུ་བཅུག་པ་ཉིད་དོ། །ཞེས་སོ། །
འདིའི་རིན་པོ་ཆེར་སྨོས་པ་ནི། བམ་ལྔ་ལས། རིན་པོ་ཆེར་སྨོས་པ་ཞེས་བྱ་བ་ནི་གཡུལ་
ངོར་སྤྱད་པའི་མཚོན་ཆ་ཐམས་ཅད་དང་རོལ་མོར་སྤྱད་པའི་ཡོ་བྱད་ཐམས་ཅད་དོ། །
ཞེས་གསུངས་སོ། །འདིར་དེ་འདྲ་དགོས། ང་དགུའོ། །
༈ བཅུ་པ་ནི། གླེང་གཞི་རྒྱལ་པོའི་ཁབ་ཏུ། དྲུག་སྡེས། ཉོན་མོངས་མཐོ་འཚམས་
པས། ཉེས་པ་རྒྱལ་པོའི་རྫིང་བུར་ཁྲུས་བྱས་པས། དེ་སྤོང་བ་འདི་བཅས་སོ། །སླར་ཡང་
ཚེ་ཁྲུས་གནང་ངོ༌། །དེ་རྩ་བར། དབང་བསྐུར་བས་སམ་འཇུག་པས་སོ། །ལྟེ་བར་སོན་
ནའོ། །ཞེས་བྱུང་། དོན་ནོ། །དགེ་སློང་གིས་ཆུར་ཞུགས་ནས་ཁྲུས་བྱས་ན། ཁྲུས་བྱེད་
པའི་ལྟུང་བྱེད་སྐྱེད་དེ། བམ་ལྔ་ལས། ཡན་ལག་ལྔས་དངོས་གཞིའི་ལྟུང་བར་འགྱུར་ཏེ།
ཟླ་བ་ཕྱེད་ལས་འདུམས་པ་ཉིད་དང་། དུས་མ་གཏོགས་པ་ཉིད་དང་། ཆུ་ཉིད་དང་།
ཁྲུས་ཉིད་དང་། མགོ་རྐང་ངམ་གཡས་གཡོན་གང་ནས་ཀྱང་རུང་སྟེ་ལྟེ་བར་སོན་པའོ། །
ཞེས་གསུངས་པའི་ཕྱིར། དབྱར་ཟླ་ར་བའི་ཚེས་གཅིག་ནས་ཐ་ཆུང་གི་བཅོ་ལྔའི་བར་
དང་། ཟླ་བ་བཅུ་གཉིས་(༢༣༡བ)པོའི་ཟླ་བ་ཕྱེད་ཕྱེད་དང་། སྐྲ་ཁྲུ་དུས་གནང་ལ། བམ་
ལྔ་ལས། ལྷག་མ་ནི་ན་བ་འདུས་སོ། །ལས་དུས་སོ། །ལམ་དུས་སོ། །རླུང་དུས་སོ། །
ཆར་དུས་སོ། །ཞེས་གསུངས་སོ། །དྲུག་ཅུའོ། ། 

བཅུ་ཚན་བདུན་པ་བཤད་པ། 
༈ བཅུ་ཚན་བདུན་པ་ལ་མདོར་བསྟན་སོ་སོར་བཤད་པ་གཉིས་ལས། དང་པོ་ནི།
སྡོམ་ལས། དུད་འགྲོ་འགྱོད་པ་སོར་མོ་དང་། རྩེ་དང་ལྷན་ཅིག་སྔངས་བྱེད་དང་། སྲེད་
དང་གདེངས་མེད་གཞི་མེད་དང་། སྐྱེས་པ་མེད་པར་ལམ་འགྲོ་བའོ། །ཞེས་གསུངས་པ་
བཅུ་ཡོད་དེ། དུད་འགྲོ་གསོད་པའི་དེ། འགྱོད་པ་སྐྱེད་པའི་དེ། ག་ག་ཚིལ་བྱེད་པའི་དེ།
ཆུ་ལ་རྩེ་བའི་དེ། བུད་མེད་དང་ལྷན་ཅིག་ཉལ་བའི་དེ། སྔངས་པར་བྱེད་པའི་དེ། སྦེད་
པའི་དེ། གདེངས་མེད་པར་སྤྱོད་པའི་དེ། སྐུར་པ་འདེབས་པའི་དེ། བུད་མེད་དང་ལྷན་
ཅིག་འགྲོ་བའི་ལྟུང་བྱེད་དང་བཅུ་ཡོད་པའི་ཕྱིར། དང་པོ་གླེང་གཞི་མཉན་ཡོད་དུ། འཆར་
ཀས། ཉོན་མོངས་ངན་སེམས་ཀྱིས། ཉེས་པ་བྱ་རོག་མདས་བསད་པས། དེ་སྤོང་བ་འདི་
བཅས་སོ། །དེ་རྩ་བར། གསོད་པའི་སེམས་ཀྱིས་དུད་འགྲོ་ལ་བསྣུན་ནའོ། །གཞི་དེའི་
ཚེའམ་གཞན་གྱི་ཚེ་ཤི་ནའོ། །ཞེས་བྱུང་། དོན་ནི། །དགེ་སློང་གིས་རང་ངམ་བསྐོས་པས་
དུད་འགྲོ་གསོད་ན་གསོད་པའི་ལྟུང་བྱེད་སྐྱེད་དེ། བམ་ལྔ་ལས། ལྔས་དངོས་གཞིའི་ལྟུང་
བར་འགྱུར་ཏེ། གསོད་སེམས་དང་། དུད་འགྲོའི་འགྲོ་བ་དང་། དེར་འདུ་ཤེས་པ་དང་།
བསྣུན་པ་དང་། ཤི་བའོ། །ཞེས་གསུངས་པའི་ཕྱིར། རེ་གཅིག་གོ ། ། །མོ་ཞག་ཌ་ཆ
༈ གཉིས་པ་ནི། གླེང་གཞི་མཉན་ཡོད་དུ། འཆར་ཀས། ཉོན་མོངས་ཕྲག་དོག་
གིས། ཉེས་པ་བཅུ་བདུན་སྡེ་ལ་འགྱོད་པ་བསྐྱེད་པས། དེ་སྤོང་བ་འདི་བཅས་སོ། །དེ་རྩ་
བར། དགེ་སློང་མ་ཡིན་པའི་དོན་གིས་འགྱོད་པ་སྐྱེད་ནའོ། །བཞད་གད་ཀྱིས་ཀྱང་ངོ་། །
ཞེས་བྱུང་། དོན་ནི། དགེ་སློང་ཕ་རོལ་པོ་ལ་རྣམ་དག་མ་ཡིན་པའི་དོན་གྱིས་འགྱོད་པ་

སྐྱེད་ན་འགྱོད་པ་སྐྱེད་པའི་ལྟུང་བྱེད་དུ་འགྱུར་(༢༣༢ན)ཏེ། བམ་ལྔ་ལས། ལྔས་དངོས་
གཞིའི་ལྟུང་བར་འགྱུར་ཏེ། ཕ་རོལ་པོ་དགེ་སློང་ཉིད་དང་། ནས། མ་སྐྱེས་ཀྱང་རུང་
བའོ། །ཞེས་གསུངས་པའི་ཕྱིར། རེ་གཉིས་པའོ། 
༈ གསུམ་པ་ནི། གླེང་གཞི་མཉན་ཡོད་དུ། བཅུ་བདུན་སྡེས། ཉོན་མོངས་བག་མེད་
ཀྱིས། ཉེས་པ་དགེ་སློང་ལ་རྩེ་སེམས་ཀྱིས་ག་ག་ཚིལ་བྱས་ཏེ་དབུགས་ཚང་ནས་དུས་
བྱས་པས། དེ་སྤོང་བར་འདི་བཅས་སོ། །དེ་རྩ་བར། རེག་ནའོ། །སྐྱི་གཡའ་བར་བྱ་བའི་
སེམས་ཀྱིས་སོ། །ཞེས་བྱུང་། དོན་ནི། དགེ་སློང་གཞན་ལ་སྐྱི་གཡའ་བར་འདོད་པའི་
སེམས་ཀྱིས་དེའི་ལུས་ལ་རེག་ན་ག་ག་ཚིལ་བྱེད་པའི་ལྟུང་བྱེད་དུ་འགྱུར་ཏེ། བམ་ལྔ་
ལས། ལྔས་དངོས་གཞིའི་ལྟུང་བར་འགྱུར་ཏེ། ཕ་རོལ་པོ་དགེ་སློང་ཉིད་དང་། ནས། རེག་
པ་ཉིད་དོ། །ཞེས་གསུངས་པའི་ཕྱིར། རེ་གསུམ་མོ། །
༈ བཞི་པ་ནི། གླེང་གཞི་མཉན་ཡོད་དུ། བཅུ་བདུན་སྡེས། ཉོན་མོངས་མ་དུལ་
བས། ཉེས་པ་ཆུ་ལ་རྩེ་བས། དེ་སྤོང་བར་འདི་བཅས་སོ། །རྩ་བར། ཆུའི་ཡུལ་ལ་རྩེ་བ་
རྗེས་སུ་བསྒྲུབ་ནའོ། །ཞེས་བྱུང་། དགེ་སློང་གིས་རྩེ་སེམས་ཀྱིས་ཆུར་ལྟེ་བ་མན་ཆད་
ཞུགས་ན་ཆུ་ལ་རྩེ་བའི་ལྟུང་བྱེད་དུ་འགྱུར་ཏེ། བམ་ལྔ་ལས། ལྔ་དངོས་གཞིའི་ལྟུང་བར་
འགྱུར་ཏེ། རྒོད་པས་དགའ་བ་ཉམས་སུ་མྱོང་བར་བྱ་བའི་འདུན་པ་ཉིད་དང་། ཆུའི་ཡུལ་
ཉིད་དང་། ལྟེ་བ་ནུབ་པ་ཉིད་དང་། རྩེ་བ་རྗེས་སུ་སྒྲུབ་པ་ཉིད་དང་། བྱེད་དམ་བྱེད་དུ་
བཅུག་པ་ཉིད་དོ། །ཞེས་གསུངས་པའི་ཕྱིར། རེ་བཞི་པའོ། ། །
༈ ལྔ་པ་ནི། གླེང་གཞི་མཉན་ཡོད་དུ་མ་འགགས་པས། ཉོན་མོངས་བག་ཆགས་མ་
བྱང་བས་མ་བསམ་པར་མཐོང་བ་མི་འཇུག་པས། ཉེས་པ་བུད་མེད་དང་ལྷན་ཅིག་ཉལ་
བས་གཞན་གྱིས་གསོད་པར་རྩོམ་ཚེ་རྫུ་འཕྲུལ་དང་ཆོས་བསྟན་པས་སྲོག་ཆགས་དུ་མ་

གྲོལ་ཡང་། མི་མཛེས་པ་དང་ཁ་ཟེར་བས། དེ་སྤོང་བའི་འདི་བཅས་སོ། །དེ་རྩ་བར།
བུད་མེད་དང་ལྷན་ཅིག་གནས་གཅིག་ཏུ་གཉིད་ལོག་ནའོ། །ཞེས་བྱུང་། དོན་ནི། བུད་
མེད་དང་ལྷན་ཅིག་གནས་གཅིག་ཏུ་གཉིད་ལོག་ཅིང་མཚན་མོ་འདས་ན་བུད་མེད་དང་
ལྷན་ཅིག་ཉལ་བའི་ལྟུང་བྱེད་དུ་འགྱུར་ཏེ། བམ་ལྔ་ལས། ཡན་ལག་ལྔས་ནས། འཁྲིག་
པའི་ཆོས་སྟོན་ནུས་པ་ཉིད་དང་། ལྷན་ཅིག་གནས་པ་ཉིད་དང་། མཚན་མོ་ཉིད་དང་།
གཉིད་ལོག་པ་ཉིད་དང༌། སྐྱ་རེངས་ཤར་བ་ཉིད་དོ། །ཞེས་གསུངས་པའི་ཕྱིར། རེ་ལྔའོ། །
༈ དྲུག་པ་ནི། གླེང་གཞི་མཉན་ཡོད་དུ། འཆར་ཀས། ཉོན་མོངས་ཕྲག་དོག་གིས།
ཉེས་པ་ནུབ་མོ་ལ་བ་ཕྱིར་བསྒྱུར་ཏེ་འབྱུང་པོ་ཞེས་སྔངས་པར་བྱས་པས། དེ་སྤོང་བར་
འདི་བཅས་སོ། །དེ་རྩ་བར། འཇིགས་པ་མ་སྐྱེས་ཀྱང་ངོ་། །ཡིད་དུ་མི་འོང་བ་ལ་དངོས་
གཞིའོ། །ཞེས་བྱུང་། དོན་ནི། དགེ་སློང་ལ་སྔངས་པར་བྱེད་པའི་ཚིག་སྨྲས་ན་སྔངས་པར་
བྱེད་པའི་ལྟུང་བྱེད་དུ་འགྱུར་ཏེ། བམ་ལྔ་ལས། དྲུག་གིས་དངོས་གཞིའི་ལྟུང་བར་འགྱུར་
ཏེ། བཞད་གད་བྱ་བར་བསམ་པ་འམ། ནས། མ་སྐྱེས་ཀྱང་རུང་བའོ། །ཞེས་གསུངས་
པའི་ཕྱིར། རེ་དྲུག་གོ ། 
༈ བདུན་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་མཐོ་འཚམས་
ཀྱིས། ཉེས་པ་བཅུ་བདུན་སྡེ་ལྷན་ཅིག་ཆུར་ཞུགས་པའི་གོས་སྦས་པ། དེ་སྤོང་བར་འདི་
བཅས་སོ། །དེ་རྩ་བར། དགེ་སྦྱོང་གི་འཚོ་བའི་ཡོ་བྱད་སྦེད་དུ་བཅུག་ནའོ། །ཞེས་བྱུང་།
ཞེས་བྱུང་། དོན་ནི། འདི་པའི་རབ་ཏུ་བྱུང་བའི་ཡོ་བྱད་གང་རུང་མཐོ་འཚམས་ཀྱིས་སྦེད་
ན། སྦེད་པའི་ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་གཞིའི་ལྟུང་བར་འགྱུར་
ཏེ། མཐོ་འཚམས་པའི་བསམ་པ་དང་། རབ་ཏུ་བྱུང་བ་འདི་པ་དང་། ཡོ་བྱད་གང་ཡང་
རུང་བ་སྦེད་དམ་སྦེད་དུ་འཛུད་པ་དང་། ཕན་པར་འདོད་པ་མ་གཏོགས་སོ། །ཞེས་

གསུངས་པའི་ཕྱིར། རེ་བདུན་ནོ། ། 
ཀྱི ༈ བརྒྱད་པ་ནི། གླེང་གཞི་མཉན་ཡོད་དུ། (༢༣༣ན)ཉེ་དགས། ཉོན་མོངས་ཐུག་ཐུབ་
ཀྱིས། ཉེས་པ་དགེ་སློང་ལ་གོས་བྱིན་པ་གདེངས་མེད་དུ་སྤྱོད་པས། དེ་སྤོང་བར་འདི་
བཅས་སོ། །དེ་རྩ་བར། དགེ་སློང་ལ་གོས་བླང་བ་མེད་པར་བྱིན་པ་དེས་གནང་བ་མེད་
པར་སྤྱོད་ནའོ། །ཞེས་བྱུང་། དོན་ནི། རང་གིས་དགེ་སློང་ལ་བྱིན་པའི་གོས་ལ་བསྲི་བ་
མེད་པར་ལོངས་སྤྱོད་ན། གདེངས་མེད་དུ་སྤྱོད་པའི་ལྟུང་བྱེད་དུ་འགྱུར་ཏེ། བམ་ལྔ་ལས།
ཡན་ལག་ལྔས་དངོས་གཞིའི་ལྟུང་བར་འགྱུར་ཏེ། དགེ་སློང་གི་དང༌། དགེ་སློང་གི་ཡོ་
བྱད་གཞན་མ་གཏོགས་པའི་གོས་ཉིད་དང་། ནས། སྤྱོད་པའོ། །ཞེས་གསུངས་པའི་ཕྱིར།
འདིར་ལྷུང་བཟེད་མི་འཐད་དེ། གོས་ཁོ་ན་དགོས་པའི་ཕྱིར། དེར་ཐལ། གོས་ལས་
གཞན་པའི་ལྷུང་བཟེད་སོགས་གདེངས་མེད་ཀྱིས་སྤྱོད་ན་ཉེས་བྱས་ཡིན་པའི་ཕྱིར། ལུང་
ལས། བཙུན་པ་རེ་ཞིག་དགེ་སློང་གིས་གོས་མ་གཏོགས་པ་དེ་ལས་གཞན་པའི་དགེ་སྦྱོང་
གི་ཡོ་བྱད་བརྩལ་ན་མ་བླངས་པར་སྤྱད་ན་ལྟུང་བ་ཅིར་འགྱུར། ཞེས་བྱས་སོ། །ཞེས་
གསུངས་པའི་ཕྱིར་དང་། དགེ་སྦྱོང་གི་ཡོ་བྱད་ཅེས་པའི་དོན་ཡོད་པའི་ཕྱིར་དང་། ཊིཀྐ་
ལས་ཀྱང་། གོས་ལས་གཞན་པའི་ཡོ་བྱད་སྤྱོད་པ་ལ་ནི་ཉེས་བྱས་སོ། །ཞེས་དང་། བམ་
ལྔ་ལས་ཀྱང་། གོས་ཉིད་དང་། ཞེས་གསུངས་པའི་ཕྱིར། བསླབ་བྱ་གནམ་རྩེ་ལྡེང་མ་
ལས་ཀྱང་། གོས་ལས་གཞན་པའི་ཡོ་བྱད་སྤྱོད་པ་ལ་ཉེས་བྱས་སོ། །ཞེས་གསུངས་པའི་
ཕྱིར། རེ་བརྒྱད་དོ། །
༈ དགུ་པ་ནི། གླེང་གཞི་རྒྱལ་པོའི་ཁབ་ཏུ། འཛའ་བོ་དང་ས་ལ་སྐྱེས་གཉིས་ཀྱིས་
ཉོན་མོངས་འཁོན་འཛིན་གྱིས། ཉེས་པ་གྱད་བུ་ནོར་ལ་གཞི་མེད་པར་རེག་པའི་ལྷག་
མས་སྐུར་པ་བཏབ་པས། དེ་སྤོང་བར་འདི་བཅས་སོ། །དེ་རྩ་བར། དགེ་སློང་ལ་འདུ་

ཤེས་བསྒྱུར་ཏེ་དགེ་འདུན་ལྷག་མས་སྐུར་པ་བརྗོད་ནའོ། །ཞེས་བྱུང་། དོན་ནི། དགེ་
སློང་ལ་གཞི་མེད་པར་རེག་པའི་ལྷག་མས་སྐུར་པ་(༢༣༣བ)འདེབས་ན་སྐུར་འདེབས་ཀྱི་
ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་གཞིའི་ལྟུང་བར་འགྱུར་ཏེ། ནས།
བག་ཙམ་གྱིས་བརྗོད་དེ་དོན་གོ་བའོ། །ཞེས་གསུངས་པའི་ཕྱིར། དགེ་སློང་ནི་ཕ་དགོས་
མ་ལ་ཉེས་བྱས་སོ། །རེ་དགུའོ། ། 
༈ བཅུ་པ་གླེང་གཞི་མཉན་ཡོད་དུ། དགེ་སློང་ཞིག །ཉོན་མོངས་ཤེས་བཞིན་མ་ཡིན་
པས། ཉེས་པ་སྐྱེས་པ་མེད་པར་ཐ་ག་པའི་བུད་མེད་དང་ལྷན་ཅིག་སོང་བས། དེ་སྤོང་
བར་འདི་བཅས་སོ། །དེ་རྩ་བར། འདོད་པས་ལམ་དུ་འགྲོ་ནའོ། །རྒྱང་གྲགས་རེ་རེའོ། །
ཞེས་བྱུང༌། དོན་ནི། ཁྲིམས་གྲོགས་མེད་པར་བུད་མེད་དང་ལྷན་ཅིག་ལམ་དུ་རྒྱང་གྲགས་
འདས་པར་ཕྱིན་ན་བུད་མེད་དང་ལྷན་ཅིག་འགྲོ་བའི་ལྟུང་བྱེད་དུ་འགྱུར་ཏེ། བམ་ལྔ་
ལས། ཡན་ལག་ལྔས། ནས། འདས་པ་ཉིད་དོ། །ཞེས་གསུངས་པའི་ཕྱིར། བདུན་ཅུའོ། །
བཅུ་ཚན་བརྒྱད་པ་བཤད་པ།
༈ བཅུ་ཚན་བརྒྱད་པར། མདོར་བསྟན། སོ་སོར་བཤད་པ་གཉིས་ལས། དང་པོ་
ནི། སྡོམ་ལས། རྐུ་དང་ཉི་ཤུ་མ་ལོན་དང་། །རྐོ་དང་མགྲོན་དང་བསླབ་པ་དང་། །ཉན་
དང་མི་སྨྲ་འགྲོ་བ་དང་། །མ་གུས་ཆང་འཐུང་དུས་མིན་པའོ། །ཞེས་གསུངས་པའི་བཅུ་
ཡོད་དེ། །རྐུན་མ་དང་ལྷན་ཅིག་འགྲོ་བའི་དེ། ཉི་ཤུ་མ་ལོན་པར་བསྙེན་པར་རྫོགས་པའི་
དེ། ས་རྐོ་བའི་དེ། མགྲོན་དུ་གཉེར་བ་རིང་དུ་འདུག་པའི་དེ། བསླབ་པ་ཉེ་བར་འཇོག་
པ་སྤོང་བའི་དེ། ཉན་རྣ་ལས་གྱུར་བའི་དེ། མི་སྨྲ་བར་འགྲོ་བའི་དེ། མ་གུས་པའི་ཚུལ་གྱི་

དེ། མྱོས་འགྱུར་འཐུང་བའི་དེ། དུས་མ་ཡིན་པར་འགྲོ་བའི་ལྟུང་བྱེད་དང་བཅུ་ཡོད་པའི་
ཕྱིར། དང་པོ་ནི། གླེང་གཞི་མཉན་ཡོད་དུ། དགེ་སློང་ཞིག་གིས། ཉོན་མོངས་པ་ཤེས་
བཞིན་མ་ཡིན་པས། ཉེས་པ་དོན་མཐུན་རྐུན་མ་དང་ལྷན་ཅིག་ལམ་དུ་འགྲོ་བས། དེ་
སྤོང་བར་འདི་བཅས་སོ། །དེ་རྩ་བར། གྲོང་འཇོམས་པར་བྱེད་པའི་ཆོམ་རྐུན་དག་གམ་
ཤོ་གམ་འབྲལ་བའི་ཚོང་པ་དག་དང་ལྷན་ཅིག་འགྲོ་བ་(༢༣༤ན)ལའོ། །ཞེས་བྱུང་། དོན་
ནི། དེ་དག་དང་ལྷན་ཅིག་རྒྱང་གྲགས་འདས་པར་ཕྱིན་ན་ཆོམ་རྐུན་དང་ལྷན་ཅིག་འགྲོ་
བའི་ལྟུང་བྱེད་དུ་འགྱུར་ཏེ། བམ་ལྔ་ལས། ཡན་ལག་ལྔས། ནས། ལམ་རྒྱང་གྲགས་ཀྱི་
མཐའ་ལས་འདས་པ་ཉིད་དོ། །ཞེས་གསུངས་པའི་ཕྱིར། དོན་གཅིག་གོ །
༈ གཉིས་པ་ནི། གླེང་གཞི་མཉན་ཡོད་དུ། མོའུ་དགལ་གྱི་བུ་ཆེན་པོས། ཉོན་
མོངས་བག་ཆགས་མ་བྱང་སོ་སོར་མ་བརྟགས་པས། ཉེས་པ་ཉི་ཤུ་མ་ལོན་པར་བསྙེན་
པར་རྫོགས་པས། དེ་སྤོང་བར་འདི་བཅས་སོ། །དེ་རྩ་བར། བསྙེན་པར་རྫོགས་པར་བྱ་
བ་ལོ་ཉི་ཤུ་མ་ལོན་པ་ཉིད་ལའོ། །བསྙེན་པར་རྫོགས་པར་བྱས་ནའོ། །ཞེས་གསུངས།
དོན་ནི། བསྒྲུབ་བྱ་ལོ་ཉི་ཤུ་མ་ལོན་པར་ཤེས་བཞིན་དུ་བསྙེན་རྫོགས་ཀྱི་མཁན་པོ་བྱས་
ན་མ་ལོན་པར་བསྙེན་པར་རྫོགས་པའི་ལྟུང་བྱེད་དུ་འགྱུར་ཏེ། བམ་ལྔ་ལས། ཡན་ལག་
ལྔས་དངོས་གཞིའི་ལྟུང་བར་འགྱུར་ཏེ། བསྙེན་པར་རྫོགས་པར་བྱ་བ་མི་ཉིད་དང་། དེའི་
དུས་ན་ལོ་ཉི་ཤུ་མ་ལོན་པ་ཉིད་དང་། དེར་འདུ་ཤེས་པ་དང་། མཁན་པོ་བྱེད་པ་དང་།
དགེ་སློང་གི་དངོས་པོར་བསྙེན་པར་རྫོགས་པར་བྱེད་པའོ། །ཞེས་གསུངས་པའི་ཕྱིར།
དོན་གཉིས་སོ། །
༈ གསུམ་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་དགེ་སྦྱོང་གིས་
ཚུལ་མ་ཡིན་པས། ཉེས་པ་ས་རྐོ་བས། དེ་སྤོང་བའི་འདི་བཅས་སོ། །རྩ་བར། རྐོ་འམ་

རྐོར་བཅུག་པའོ། །སའི་སའོ། །ནས། རྩིག་པ་ནི་ས་ཉིད་མ་ཡིན་པར་ཤེས་པར་བྱའོ། །
ཞེས་གསུངས། དོན་ནི། ས་སོར་བཞི་ཡན་ཆད་རྐོས་སམ་རྐོར་བཅུག་ན་རྐོ་བའི་ལྟུང་
བྱེད་དུ་འགྱུར་ཏེ། བམ་ལྔ་ལས། ཡན་ལག་ལྔས། ནས། སའི་ས་རང་བཞིན་འཐས་པ་
ཉིད་དང་། དེར་འདུ་ཤེས་པ་ཉིད་དང་། གཞིག་པའི་བློ་ཉིད་དང་། རྐོ་འམ་རྐོར་བཅུག་
པའོ་ཞེས་གསུངས་པའི་ཕྱིར། དོན་གསུམ་མོ། ། 
 ༈ བཞི་པ་ནི། གླེང་(༢༣༤བ)གཞི་སེར་སྐྱར། དྲུག་སྡེས། ཉོན་མོངས་ལྟོ་འདུན་
གྱིས། ཉེས་པ་མགྲོན་དུ་བོས་པའི་ཟན་ཧ་ཅང་སློང་བས། འདི་བཅས་སོ། །དེ་རྩ་བར།
དུས་ཀྱི་མགྲོན་དུ་གཉེར་བ་མ་བྱས་པར་ཟླ་བ་བཞི་པ་ཡོངས་སུ་རྫོགས་པའི་འོག་ཏུ་
བཤམས་པ་ཟོས་ནའོ། །ཞེས་བྱུང་། དོན་ནི། ཁྱིམ་པས་དུས་ཞག་གྲངས་བདུན་བཟུང་
བ་ལྟ་བུ་ལས་ལྷག་གམ་དུས་མ་བཟུང་ཡང་ཟླ་བ་བཞི་རྫོགས་པའི་འོག་ཏུ་ཟས་བླངས་ན་
མགྲོན་ཉེར་རིང་འདུག་གི་ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་གཞིའི།
ནས། སྔར་མགྲོན་དུ་བོས་པ་བླངས་པ་ཉིད་དང་། ཟོས་པ་ཉིད་དོ། །དེ་དག་ལས་ཡན་
ལག་མ་ཚང་ན་རིགས་པར་ན་སྨད་དོ། །ཞེས་གསུངས་པའི་ཕྱིར། ཐམས་ཅད་ལ་ན་སྨད་
དེ་ལྟར་བཤད་པས་ཤེས་པར་གྱིས། དོན་བཞིའོ། །
༈ ལྔ་པ་ནི། གླེང་གཞི་རྒྱལ་པོའི་ཁབ་ཏུ། དྲུག་སྡེས། ཉོན་མོངས་བཀའ་དང་
བསླབ་པར་མི་གུས་པ། ཉེས་པ་མགྲོན་གཉེར་རིང་འདུག་སྤོང་བའི་བསླབ་པ་བརྗོད་
ཀྱང་ཉེ་བར་འཇོག་པ་སྤངས་པ་དང༌། དེ་སྤོང་བའི་འདི་བཅས་སོ། །དེ་རྩ་བར། སྨྲ་བ་པོ་
ལའོ། །བསླབ་པ་ལའོ། །ཞེས་དང་། བསྒོ་བ་ན་མི་སློབ་བོ་ཞེས་རྒྱུའི་དངོས་པོ་དེས་གོ་
བར་བྱེད་པ་ལ་ནི་མི་ཤེས་པ་ཉིད་སྒྲོགས་པར་བྱེད་པའི་ཚིག་བརྗོད་ནའོ། །ཞེས་བྱུང༌།
དོན་ནི། རང་ལ་དགེ་སློང་གིས་སངས་རྒྱས་ཀྱི་བསླབ་པ་བསྒོ་བ་ནི་ཚིག་གིས་སྤོང་བའི་

དོན་གོ་ན། བསླབ་པ་ཉེར་འཇོག་གི་ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་
གཞིའི། ནས། ཚིག་བརྗོད་པའོ། །ཞེས་གསུངས་པའི་ཕྱིར། དོན་ལྔའོ། །
༈ དྲུག་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་ཤ་གླན་པའི་
བསམས་པས། ཉེས་པ་རྩོད་པའི་གྲོས་ཁ་ཉན་རྣ་བྱེད་པས། དེ་སྤོང་བར་འདི་བཅས་
སོ། །དེ་རྩ་བར། དགེ་སློང་དག་དང་གྲོས་བྱེད་པ་ན་མཉན་པའི་ཕྱིར་རྣ་བ་གཏོད་ན། ཞེས་
དང་། དོན་ལ་ནི་དངོས་གཞིའོ། །ཞེས་བྱུང་། དགེ་སློང་གཉིས་ཡན་ཆད་(༢༣༥ན)གྲོས་
བྱེད་པ་ཤེས་བཞིན་དུ་རྩོད་པའི་ཆེད་དུ་ཉན་པ་རང་གིས་གོ་ན། ཉན་རྣ་བྱེད་པའི་ལྟུང་
བྱེད་དུ་འགྱུར་ཏེ། བམ་ལྔ་ལས། ལྔས་དངོས་གཞི་ནས། དོན་གོ་བ་ཉིད་དོ། །ཞེས་
གསུངས་པའི་ཕྱིར། དོན་དྲུག་གོ །
༈ བདུན་པ་ནི། གླེང་གཞི་མཉན་ཡོད་དུ། དགའ་བོས། ཉོན་མོངས་ལས་དང་མི་
མཐུན་པར་འདོད་པ། ཉེས་པ་དགེ་འདུན་གྱི་ཆོས་མཐུན་གྱི་གཏམ་གླེང་བ་ནི་མི་སྨྲ་བར་
འགྲོ་བས། དེ་སྤོང་བ་འདི་བཅས་སོ། །དེ་རྩ་བར། ཐོས་པའི་ཉེ་འཁོར་ལས་འདས་ན་
དངོས་གཞིའོ། །ཞེས་བྱུང་། དོན་ནི། དགེ་འདུན་ལས་ལ་འདུས་ཚེ་དགེ་སློང་ལ་མ་སྨྲས་
པར་ཉེ་འཁོར་འདས་པར་འགྲོ་ན། ལས་གྲལ་ནས་མི་སྨྲ་བར་འགྲོ་བའི་ལྟུང་བྱེད་དུ་
འགྱུར་ཏེ། བམ་ལྔ་ལས། ལྔས་དངོས་གཞིའི། ནས། ཉེ་འཁོར་ལས་འདས་པར་སོང་བ་
ཉིད་དོ། །ཞེས་གསུངས་པའི་ཕྱིར། དོན་བདུན་ནོ། 
༈ བརྒྱད་པ་ནི། གླེང་གཞི་རྒྱལ་པོའི་ཁབ་ཏུ། དགེ་སློང་ནག་པ་གླང་ཆེན་ལྟས། །
ཉོན་མོངས་ནི་ང་རྒྱལ་གྱི་ཀུན་སྦྱོར་གྱིས། ཉེས་པ་དགེ་འདུན་དང་གང་ཟག་ལ་མི་གུས་
པས། དེ་སྤོང་བ་འདི་བཅས་སོ། །དེ་རྩ་བར། འགལ་བར་བྱེད་པ་ལའོ། །དགེ་སློང་གི་
དགེ་འདུན་ལ་ནི་དངོས་གཞིའོ། །ཞེས་བྱུང་། དོན་ནི། སངས་རྒྱས་དང་དགེ་འདུན་

དངོས་སམ་ཐ་སྙད་པའི་དགེ་འདུན་གཉིས་གང་རུང་གིས། ཆོས་ལྡན་བསྒོ་བ་ལ་བཤད་
སྦྱངས་མེད་པར་འགལ་བར་བྱེད་ན། མ་གུས་པའི་ལྟུང་བྱེད་དུ་འགྱུར་ཏེ། བམ་ལྔ་ལས།
ཡན་ལག་ལྔས་དངོས་གཞིའོ། །ནས། འགལ་བར་བྱེད་པ་ཉིད་དོ། །ཞེས་གསུངས་པའི་
ཕྱིར། དོན་བརྒྱད་དོ། ། 
༈ དགུ་པ་ནི། གླེང་གཞི་མཉན་ཡོད་དུ། དགྲ་བཅོམ་པ་ལེགས་འོང་གིས། ཉོན་
མོངས་བག་ཆགས་མ་བྱང་བས་མ་བསམས་པས། ཉེས་པ་ཀླུ་ཨ་མྲའི་ཆུ་ངོགས་རྫུ་འཕྲུལ་
གྱིས་བཏུལ་བ་དེ་ཡང་མྱོས་འགྱུར་འཐུང་བས་མྱོས་པ་བསྟན་པས། དེ་སྤོང་བའི་(༢༣༤བ)
འདི་བཅས་སོ། །རྩ་བར། མྱོས་པར་འགྱུར་བ་འཐུང་ནའོ། །ཞེས་བྱུང་། དོན་ནི་ཆང་
མཚན་ཉིད་པ་དགེ་སློང་གིས་མགུལ་དུ་མིད་ན་མྱོས་འགྱུར་ཏེ། བམ་ལྔ་ལས། ཡན་ལག་
བཞི་དངོས་བཞིའི་ལྟུང་བར་འགྱུར་ཏེ། མྱོས་པར་འགྱུར་བ་ཉིད་དང་། དེ་ཉམས་པར་མ་
བྱས་པ་ཉིད་དང་། འཐུངས་པ་ཉིད་དང་། མྱོས་པར་འགྱུར་བ་ཉིད་དོ། །ཞེས་གསུངས་
པའི་ཕྱིར། དོན་དགུའོ།
 ༈ བཅུ་པ་ནི། གླེང་གཞི་བཅས་གནང་གཉིས་ལས། དང་པོ་ནི། མཉན་ཡོད་དུ།
དགྲ་བཅོམ་པ་འཆར་ཀས། ཉོན་མོངས་བག་ཆགས་མ་བྱུང་ཞིང་མ་བསམས་པ། ཉེས་
པ་དུས་མ་ཡིན་པར་གྲོངདུ་རྒྱུ་བས། དེ་སྤོང་བ་འདི་བཅས་སོ། །སླར་ཡང་དོན་ཉུང་ངུ་
དག་ལ་གནང་ངོ་། །རྩ་བར། དུས་མ་ཡིན་པ་ཉིད་ལའོ། །དགེ་སློང་འཁོད་པ་ལ་མ་སྨྲས་
པའོ། །གྲོང་དུ་ཞུགས་པ་ལའོ། །ཞེས་བྱུང་། དོན་ནི། ཉི་མ་ཕྱེད་ཡོལ་ནས་སྐྱ་རེངས་མ་
ཤར་བར་དེར་རབ་བྱུང་སྡེ་ལྔ་གང་རུང་ཡོད་པ་ལ་མ་སྨྲས་པར་གྲོང་དུ་ཞུགས་ན། དུས་
མ་ཡིན་པར་གྲོང་དུ་འཇུག་པའི་ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་
གཞིའི་ལྟུང་བར་འགྱུར་ཏེ། དུས་མ་ཡིན་པ་ཉིད་དང་། ནས། དེར་ཞུགས་པ་ཉིད་

དོ། །ཞེས་གསུངས་པའི་ཕྱིར། བརྒྱད་ཅུའོ། །
བཅུ་ཚན་དགུ་པ་བཤད་པ།
༈ བཅུ་ཚན༌དགུ་པར་གཉིས་ལས། དང་པོ་ནི། སྡོམ་ལས། ཟས་བཅས་སྐྱ་རེངས་
ད་གདོད་དང་། ཁབ་རལ་དང་ནི་ཁྲི་རྐང་དང༌། །གདལ་དང་གདིང་དང་གཡན་པ་
དང་། །རས་ཆེན་བདེ་གཤེགས་ཆོས་གོས་སོ། །ཞེས་གསུངས་པ་བཅུ་ཡོད་དེ། ཟས་དང་
བཅས་པའི་ཁྱིམ་གཞན་དུ་རྒྱུ་བའི་དེ། ཕོ་བྲང་དུ་ནུབ་མོ་འགྲོ་བའི་དེ། བསླབ་པའི་གཞི་
ཁྱད་གསོད་ཀྱི་དེ། ཁབ་རལ་འཆོས་པའི་དེ། ཁྲི་རྐང་འཆོས་པའི་དེ། ཤིང་བལ་གྱིས་
གོས་པར་བྱེད་པའི་དེ། གདིང་བ་ལས་གྱུར་པའི་དེ། གཡན་པ་དགབ་པ་ལས་གྱུར་པའི་
དེ། དབྱར་གྱི་(༢༣༦ན)རས་ཆེན་ལས་གྱུར་བའི་དེ། བདེ་གཤེགས་ཆོས་གོས་ཀྱི་ཚད་
ལས་གྱུར་པའི་ལྟུང་བྱེད་དང་བཅུ་ཡོད་པའི་ཕྱིར། དང་པོ་ནི། གླེང་གཞི་མཉན་ཡོད་དུ།
ཉེ་དགས། ཉོན་མོངས་རང་ཉམས་ཀྱིས་སྤྱོད་པ། ཉེས་པ་མགྲོན་དུ་བོས་ཀྱང་ཟས་དང་
བཅས་པའི་ཁྱིམ་གཞན་དུ་ཕྱིན་པས། དེ་སྤོང་བ་འདི་བཅས་སོ། །དེ་རྩ་བར། བྲིམ་པ་
ཡོལ་བར་མ་བྱེད་ཅིག་ཅེས་བསྒོ་བར་གསུམ་ལ་སོགས་པར་རྒྱུ་བ་ལའོ། །ཞེས་བྱུང་།
དོན་ནི། རང་གི་ཚིག་གིས་དགེ་འདུན་ཟས་ལ་སྤྱན་དྲངས་ཚེ་ཟས་དུས་ཡོལ་བར་མ་བྱེད་
ཅེས་སྦྱིན་བདག་ལ་མ་བསྒོ་བར་ཁྱིམ་གཞན་དུ་རྒྱུ་ན་གྲོང་དུ་རྒྱུ་བའི་ལྟུང་བྱེད་དུ་འགྱུར་
ཏེ། འདི་ལ་གཉིས་སོ། །སྔ་དྲོ་ལྔས་འགྱུར། ཕྱི་དྲོ་གསུམ་གྱི་འགྱུར་བའི་ཕྱིར། དང་པོ་ནི།
བམ་ལྔ་ལས། ལྔས། དངོས་གཞིའི་ལྟུང་བར་འགྱུར་ཏེ། སྔ་དྲོ་ཉིད་དང་། དེའི་ཚིག་གིས་
དགེ་འདུན་སྤྱན་དྲངས་པ་ཉིད་དང་། ནས། སོན་པ་ཉིད་དོ། །ཞེས་གསུངས་པའི་ཕྱིར།

གཉིས་པ་གྲུབ་སྟེ། བམ་ལྔ་ལས། ཕྱི་དྲོ་ལ་ནི་ཡན་ལག་གསུམ་གྱི་དངོས་གཞིའི་ལྟུང་
བར་འགྱུར་ཏེ། ཕྱི་དྲོ་ཉིད་དང་། བསྡད་པའི་བྱ་བ་མ་བྱུང་བ་ཉིད་དང་། ཁྱིམ་བཞི་པ་ལ་
སོགས་པར་སོན་པ་ཉིད་དོ། །ཞེས་གསུངས་པའི་ཕྱིར། གྱ་གཅིག་གོ ། གསུངས་
སྤྱི གཉིས་པ་ནི། གླེང་གཞི་བཅས་གནང་གཉིས་ལས། དང་པོ་ནི། མཉན་ཡོད་དུ།
འཆར་ཀས། ཉོན་མོངས་དུས་མི་ཤེས་པ། ཉེས་པ་ཕོ་བྲང་དུ་ནུབ་མོ་འགྲོ་བས། དེ་སྤོང་
བར་འདི་བཅས་སོ། །སླར་རྒྱལ་པོའི་ཁབ་ཏུ་དགོས་པ་ཁྱད་པར་ཅན་གྱིས་ཤཱ་རིའི་བུ་ལ་
གནང་ངོ་། །དེ་རྩ་བར། འདིར་སྐྱ་རེངས་ཐ་མ་ཤར་བ་ཉིད་དེ་ཡིན་ནོ། །མཚན་མོ་རེ་རེ་
ལའོ། །ཞེས་བྱུང་། དོན་ནི། འོད་དམར་འདས་ནས། སྐྱ་རེངས་ཐ་མ་མ་ཤར་གྱི་བར་དུ་
བཙུན་མོའི་འཁོར་གྱི་གནས་སམ་རྒྱལ་པོའི་ཕོ་བྲང་དུ་ཕྱིན་ན་ཕོ་བྲང་དུ་ནུབ་འགྲོ་བའི་
ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་(༢༣༦བ)བཞིའི། ནས། འདས་པ་ཉིད་
དོ། །ཞེས་གསུངས་པའི་ཕྱིར། སྔར་སྒོ་གཏན་གྱི་གཞིར་སྐྱ་རེངས་དགོས་ཞེས་བཤད་
པའི་འདིའོ། །གྱ་གཉིས་སོ། །
༈ གསུམ་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་སྒྱུ་ཐབས་ཀྱིས།
ཉེས་པ་སོ་སོར་ཐར་པ་འདོན་དུས་འདི་མདོར་གཏོགས་པ་ད་གདོད་ཤེས་སོ་ཞེས་བསླབ་
པའི་གཞི་ཁྱད་དུ་གསོད་པས། དེ་སྤོང་བར་འདི་བཅས་སོ། །དེ་རྩ་བར། སོ་སོར་ཐར་
པའི་མདོ་འདོན་པའི་ཚེ་ལན་གཉིས་ཉམས་སུ་མྱོང་ཞིང་ཡིད་རྨོངས་པ་མ་ཡིན་པས་འདི་
ལ་ཆོས་འདི་ཡོད་པར་བདག་གིས་ད་བཟོད་ཤེས་སོ་ཞེས་ཟེར་བ་དེ་ལའོ། །ཞེས་བྱུང་།
དོན་ནི། གསོ་སྦྱོང་གི་ཚེ་སོ་ཐར་འདོན་དུས་རང་གི་བསླབ་གཞི་ཁྱད་དུ་གསོད་པ་ཕ་རོལ་
གྱིས་དོན་གོ་ན་བསླབ་གཞི་ཁྱད་པར་གསོད་ཀྱི་ལྟུང་བྱེད་འབྱུང་སྟེ། བམ་ལྔ་ལས། ལྔས་
དངོས་གཞིའི་ལྟུང་བར་འགྱུར་ཏེ། དགེ་སློང་སྔར་གསོ་སྦྱོང་ལན་གཉིས་ཉམས་སུ་མྱོང་

བ་ཉིད་དང་། ཡིད་རྨོངས་པ་མིན་པ་ཉིད་དང་། གསོ་སྦྱོང་འདོན་པའི་དུས་ཉིད་དང༌།
འདུལ་བར་གཏོགས་པའི་བསླབ་པའི་གཞིའི་དངོས་པོ་ཉིད་དང་། དངོས་སུ་འམ་བརྒྱུད་
པས་ཁྱད་དུ་གསོད་པ་ཉིད་དོ། །ཞེས་གསུངས་པའི་ཕྱིར། གྱ་གསུམ་མོ། ། 
༈ བཞི་པ་ནི། གླེང་གཞི་མཉན་ཡོད་དུ། དགེ་སློང་མང་པོས། ཉོན་མོངས་འདོད་
ཞེན་གྱིས། ཉེས་པ་བ་སོ་སོགས་ཀྱིས་ཁབ་རལ་འཆོས་པས། དེ་སྤོང་བ་འདི་བཅས་
སོ། །དེ་རྩ་བར། བ་སོ་དང་རུས་པ་དང་རྭའི་ཁབ་རལ་བྱེད་དམ་བྱེད་དུ་བཅུག་པ་ལའོ། །
ཞེས་བྱུང་། དོན་ནི་རང་གི་ཆེད་དུ་རང་ངམ་བསྐོས་པ་གང་རུང་གིས་ཁབ་རལ་བཅོས་ན།
ཁབ་རལ་འཆོས་པའི་ལྟུང་བྱེད་དུ་འགྱུར་ཏེ། བམ་ལྔ་ལས། ་ལྔས་དངོས་གཞིའི། ནས།
རང་གིས་བྱེད་དམ་བྱེད་དུ་བཅུག་པ་ཉིད་དོ། །ཞེས་གསུངས་པའི་ཕྱིར། གྱ་བཞིའོ། །
༈ ལྔ་པ་ནི། གླེང་གཞི་མཉན་ཡོད་དུ། དྲུག་སྡེས། ཉོན་མོངས་གླགས་ཚོལ་བས།
ཉེས་པ་ཁྲི་(༢༣༧ན)རྐང་མཐོན་པོ་བྱེད་པས། དེ་སྤོང་བ་འདི་བཅས་སོ། །འཆར་ཀ་ལ་
གནང་། དེ་རྩ་བར། ཚད་ལས་ལྷག་པར་བྱེད་དམ་བྱེད་དུ་འཇུག་པ་ལའོ། །ཞེས་
གསུངས། དགེ་འདུན་དབང་བའི་ཤིང་གི་ཁྲིའུ་རང་ངམ་བསྐོས་པས་ཁྲུ་གང་གི་ཚད་ལས་
ལྷག་པར་བྱེད་ན་ཁྲི་རྐང་འཆོས་པའི་ལྟུང་བྱེད་འབྱུང་སྟེ། བམ་ལྔ་ལས། ལྔས་དངོས་
གཞིའི། ནས། བྱེད་དུ་བཅུག་པ་ཉིད་དོ། །ཞེས་གསུངས་པའི་ཕྱིར། གྱ་ལྔ་པའོ། །
༈ དྲུག་པ་ནི། གླེང་གཞི་མཉན་ཡོད་དུ། ཉེ་དགས་ཉོན་མོངས་ཞེ་དཀུས། ཉེས་པ་
དགེ་འདུན་གྱི་གནས་མལ་དུ་ཤིང་བལ་བདལ་བས་དགེ་སློང་གཞན་གྱིས་ཆོས་གོས་མ་
རུང་བར་བྱས་པས། དེ་སྤོང་བ་འདི་བཅས་སོ། །དེ་རྩ་བར། ཤིང་བལ་གྱིས་གོས་པར་
བྱས་པ་ལའོ། །རང་ངམ་བསྐོས་པས་སོ། །ཞེས་བྱུང་། དོན་ནི། དགེ་འདུན་དབང་བའི་
གནས་མལ་ལ་ཤིང་བལ་གྱིས་གོས་པར་བྱས་ན་ཤིང་བལ་གྱིས་གོས་པར་བྱས་པའི་ལྟུང་

བྱེད་དུ་འགྱུར་ཏེ། བམ་ལྔ་ལས། ཡན་ལག་ལྔས། དངོས་གཞིའི་ལྟུང་བར་འགྱུར་ཏེ།
དགེ་འདུན་གྱི་གནས་མལ་གང་ཡང་རུང་བ་ཉིད་དང་། ཤིང་བལ་གང་ཡང་རུང་བ་ཉིད།
ལུས་དང་གོས་མ་རུང་བར་གྱུར་པ་ཉིད་དང་། ཞེ་དཀུའི་བསམ་པ་ཉིད་དང་། རང་ངམ་
བསྐོས་པས་བདལ་བ་ཉིད་དོ། །ཞེས་གསུངས་པའི་ཕྱིར། གྱ་དྲུག་གོ ། དུན་མོད་དུ་
་༈ བདུན་པ་ནི། གླེང་གཞི་མཉན་ཡོད་དུ། དགེ་སློང་མང་པོས། ཉོན་མོངས་ཚད་མི་
ཤེས་པས། ཉེས་པ་གདིང་བ་ཚད་ལས་ཧ་ཅང་ལྷག་པ་བཅད་པས། དེ་སྤོང་བ་འདི་
བཅས་སོ། །སླར་ཡང་འཆར་ཀའི་ལུས་ཤིན་ཏུ་ཆེ་བས་དེས་མ་ཆོག་པར་གདིང་བའི་ཚད་
སྲིད་དུ་བདེ་གཤེགས་མཐོ་དོ་ཞེང་དུ་མཐོ་ཕྱེད་དོའོ། །སྲིད་དུ་མཐོ་གང་གིས་བསྲིངས་
ཤིག་ཅེས་གནང་ངོ་། །དེ་རྩ་བར། གདིང་བའོ། །ཞེས་གསུངས། དེ་ཚད་ལས་ལྷག་པ་
བྱས་སམ་བྱེད་ན། གདིང་བ་ལས་གྱུར་བའི་ལྟུང་བྱེད་(༢༣༧བ)འབྱུང་སྟེ། བམ་ལྔ་ལས།
ལྔས་དངོས་གཞིའི་ལྟུང་བར་འགྱུར་ཏེ། རང་གི་ཉིད་དང་། གདིང་བ་ཉིད་དང་། ཚད་
ལས་འདས་པ་ཉིད་དང་། རུང་བ་ཉིད་དང་། རང་ངམ་རྫོགས་པས་བྱས་པ་ཉིད་དོ། །
ཞེས་གསུངས་པའི་ཕྱིར། གྱ་བདུན་ནོ།
༈ བརྒྱད་པ་ནི། གླེང་གཞི་མཉན་ཡོད་དུ། དགེ་སློང་མང་པོས། ཉོན་མོངས་འདྲ།
ཞེས་པ་གཡན་པ་དགབ་པ་ཚད་ལས་ལྷག་པ་བྱེད་པས། དེ་སྤོང་བ་འདི་བཅས་སོ། །དེ་
རྩ་བར། གཡན་པ་དགབ་པའིའོ། །ཞེས་བྱུང་། དེ་ཚད་ལས་ལྷག་པ་བྱེད་ན་གཡན་པ་
དགབ་པ་ལས་གྱུར་པའི་ལྟུང་བྱེད་དུ་འགྱུར་ཏེ། བམ་ལྔ་ལས། ལྔས་དངོས་གཞིའི་ལྟུང་
བར་འགྱུར་ཏེ། རང་གི་ཉིད་དང་། གཡན་པ་དགབ་པ་ཉིད་དང་། ཚད་ལས་ལྷག་པ་ཉིད་
དང་། རྒྱུ་རུང་བ་ཉིད་དང་། རང་ངམ་བསྐོས་པས་བྱས་པ་ཉིད་དོ། །ཞེས་གསུངས་པའི་
ཕྱིར། གྱ་བརྒྱད་དོ། །

༈ དགུ་པ་ནི། གླེང་གཞི་མཉན་ཡོད་དུ། དགེ་སློང་མང་པོས། ཉོན་མོངས་འདྲ།
ཉེས་པ་དབྱར་གྱི་ཆོས་ཚད་ལྷག་བྱས་པས། དེ་སྤོང་བར་འདི་བཅས་སོ། །དེ་རྩ་བར།
དབྱར་གྱི་རས་ཆེན་གྱིའོ། །ཞེས་བྱུང་བ། དོན་ནི། དེ་ཚད་ལྷག་བྱས་ན་རས་ཆེན་ཚད་
ལྷག་བྱེད་པའི་ལྟུང་བྱེད་འབྱུང་སྟེ། བམ་ལྔ་ལས། ཡན་ལག་ལྔས་དངོས་གཞི། ནས།
བྱས་པ་ཉིད་དེ། །ཞེས་གསུངས་པའི་ཕྱིར། འདི་དག་གོས་གཞིར་བཤད་ཟིན། གྱ་དགུའོ། །
༈ བཅུ་པ་ནི། གླེང་གཞི་ཡུལ་མཉན་ཡོད་དུ། ཉེ་དགས། ཉོན་མོངས་བླ་མ་ལྟར་
བཅོས་པ། ཉེས་པ་བདེ་བར་གཤེགས་པའི་ཆོས་གོས་ཀྱི་ཚད་བྱེད་པས། དེ་སྤོང་བ་འདི་
བཅས་སོ། །རྗེས་བཅས་ཡང་ཡུལ་དེར་ཉེ་དགས་བདེར་གཤེགས་ཆོས་གོས་ཚད་ལས་
ལྷག་པ་བྱས་པས་སྔ་མ་ནི་བཅས་པ་ཡིན་ལ། འདི་ནི་དགེ་སློང་གིས་བདེ་བར་གཤེགས་
པའི་ཆོས་གོས་ཀྱི་ཚད་ཀྱི་ཆོས་གོས་བྱེད་དུ་འཇུག་གམ། དེ་ལས་ལྷག་བྱེད་ན་ལྟུང་བྱེད་
དོ། །ཞེས་བཅས་སོ། །དེ་རྩ་བར། དེའི་ལུས་ཙམ་མེད་པར་དེའི་ཚད་དམ་ལྷག་པའི་ཆོས་
གོས་བྱེད་དམ་(༢༣༨ན)བྱེད་དུ་འཇུག་པ་ལའོ། །ཞེས་བྱུང་། དོན་ནི། ཆོས་གོས་ཀྱི་ཚད་
བདེ་བར་གཤེགས་པའི་ཆོས་གོས་དང་མཉམ་པ་འམ་དེ་ལས་ལྷག་པར་བྱེད་ན་བདེར་
གཤེགས་ཆོས་གོས་ཀྱི་ཚད་ལས་གྱུར་པའི་ལྟུང་བྱེད་འབྱུང་སྟེ། རང་ལུས་བདེ་བར་
གཤེགས་པའི་ཚད་ཙམ་མ་ལྷག་ཡོད་ན་ལྟུང་བ་མི་སྐྱེད་ལ། འདི་ཡན་ཆད་ཐམས་ཅད་
ལའང་དེའི་ཡན་ལག་ལྔ་སོགས་གང་རུང་མ་ཚང་ན་ཡང་ལྟུང་བ་དངོས་གཞི་མི་སྐྱེད་པའི་
ཕྱིར། བམ་ལྔ་ལས། ལྔས་དངོས་གཞིའི་ལྟུང་བར་འགྱུར་ཏེ། རང་གི་ཉིད་དང་། བདེ་བ་
གཤེགས་པའི་སྐུའི་ཚད་ཙམ་མམ་དེ་བས་ལྷག་པའི་ལུས་མེད་པ་ཉིད་དང་། བདེ་བར་
གཤེགས་པའི་ཆོས་གོས་ཀྱི་ཚད་དམ་དེ་བས་ལྷག་པའི་ཆོས་གོས་ཉིད་རྒྱུ་རུ་རུང་བ་ཉིད་
དང་། རང་ངམ་བསྐོས་པས་བྱས་པ་ཉིད་དོ། །ཞེས་གསུངས་པའི་ཕྱིར་དང་། དེ་ཉིད་

ལས། དེ་དག་ལས་ཡན་ལག་མ་ཚང་ན་ཅི་རིགས་པར་ན་སྨད་དེ། ཞེས་གསུངས་པའི་
ཕྱིར། བདེ་གཤེགས་ཆོས་གོས་ཀྱི་ཚད་ཡོད་དེ། སྲིད་དུ་སྟན་པ་རང་གི་ཁྲུ་ལྔ་ཕལ་བའི་
ཁྲུ་བཅོ་ལྔ་ཞིང་དུ་སྟོན་པའི་ཁྲུ་གསུམ་ཕལ་པའི་ཁྲུ་དགུ་ཡིན་པའི་ཕྱིར། རྩ་བར། སྟོན་པ་
རང་གི་ཁྲུ་ལྔ་དང་གསུམ་པའི་ཆོས་གོས་སོ། །ཞེས་གསུངས་པའི་ཕྱིར། དེ་ལ་རྣམ་
བརྟགས་སོགས་ཀྱིས་བཅང་མི་རུང་སྟེ། རྩ་བར། དེ་བཅང་བར་མི་བྱའོ། །ཞེས་དང་།
གོས་གཞིའི་ལུང་ལས། བཙུན་པ་བདེ་བར་གཤེགས་པའི་ཆོས་གོས་ལྷག་པ་ཉིད་དུ་འཆང་
རུང་ངམ། ཉེ་བར་འཁོར་མི་རུང་ངོ་། །ཞེས་གསུངས་པའི་ཕྱིར། དགུ་བཅུ་པ་སྟེ། ལྟུང་
བྱེད་འབའ་ཞིག་པ་བཤད་ཟིན་ཏོ། ། 
སོར་བཤགས་བཤད་པ། 
༈ སྡེ་ཚན་བཞི་པ་སོར་བཤགས་ལ་སྡོམ་དང་། སོ་སོར་བཤད་པ་གཉིས། དང་པོ་
ནི། སྡོམ་ལས། གྲོང་དང་ཁྱིམ་གཞན་ཉིད་དང་ནི། བསླབ་པ་རྣམས་དང་དགོན་པ་ནི། །
སངས་རྒྱས་ཕན་པ་གསུམ་པ་ཡིས། །སོ་སོར་བཤགས་པར་བྱ་བར་གསུངས། ཞེས་
གསུངས། དང་པོ་ལ། (༢༣༨བ)གཉིས་ལས། གླེང་གཞི་མཉན་ཡོད་དུ། དགེ་སློང་མ་ཨུཔྟ་
ལའི་མདོག་ལ་བཅས་སོ། །རྩ་བར། ཤེས་གཙོའོ། །དགེ་སློང་མ་ཉེ་དུ་མ་ཡིན་པ་ཉིད་
ལའོ། །ཞེས་བྱུང་། དགེ་སློང་མ་གྲོང་ངམ་གྲོང་གི་ཉེ་འཁོར་ལམ་པོ་ཆེ་ན་འདུག་པ་ལ་
རང་ཉིད་ཀྱང་དེར་འདུག་ན་ཟས་བླངས་ཏེ་ཟོས་ན་དགེ་སློང་མ་ཉེ་དུ་མ་ཡིན་པར་ལེན་
པའི་སོ་སོར་བཤགས་པར་འགྱུར་རོ། །
༈ གཉིས་པ་ལ་གཉིས་ལས། གླེང་གཞི་མཉན་ཡོད་དུ། ཁྱིམ་པས་དགེ་འདུན་ལ་

ཆོས་སྟོན་འདྲེན་པར་དགེ་སློང་མས་བཤམས་པ་བཀྲུགས་ནས། དྲུག་སྡེར་དྲངས་པས།
དེ་སྤོང་བ་འདི་བཅས་སོ། ཁྱིམ་པས་མགྲོན་དུ་བོས་པ་དགེ་སློང་མས་གྲལ་རིམ་མ་ཡིན་
པར་འགྲིམ་བཅུག་པ་མ་བཟློག་པར་ཟོས་ན་གྲལ་རིམ་པར་མི་ཟ་བའི་སོ་སོར་བཤགས་
པ་དངོས་གཞི་སྐྱེད་པའི་ཕྱིར། རྩ་བར། མ་བསྒོ་བར་དགེ་སློང་གསུམ་ལ་སོགས་པ་
མགྲོན་དུ་བོས་པས་ཟོས་ནའོ། །ཁྱིམ་དུའོ། །ཞེས་གསུངས་པའི་ཕྱིར། ། 
༈ གསུམ་པ་ནི། གླེང་གཞི་ཡངས་པ་ཅན་དུ། ཁྱིམ་གྱི་བསླབ་པའི་སྡོམ་པ་བྱིན་པ།
དྲུག་སྡེས་དེ་དྲལ་སྟེ་ཟས་བླངས་ནས་ཟོས་པས། འདི་བཅས་སོ། ཁྱིམ་པའི་བསླབ་པའི་
སྡོམ་པ་བྱིན་པའི་ཁྱིམ་བདག་ལ་ཧ་ཅང་མོད་པ་མ་ཡིན་པའི་ཟས་བླངས་ཏེ་ཟོས་ན།
བསླབ་པ་དྲལ་ཏེ་ཁྱིམ་དུ་འཇུག་པའི་སོ་སོར་བཤགས་པ་སྐྱེད་དེ། རྩ་བར། བསླབ་པའི་
སྡོམ་པ་བྱིན་པའི་ཁྱིམ་ནས་བཟའ་བ་དང་བཅའ་བ་དག་བླངས་ཤིང་ཟོས་པ་ལ་སྟེ། ཞེས་
གསུངས་པའི་ཕྱིར།
༈ བཞི་པ་ནི། གླེང་གཞི་སེར་སྐྱར་ནགས་མ་ཉུལ་བར་ཆོམ་རྐུན་གྱི་འཇིགས་པ་
དང་བཅས་པ། དེར་དྲུག་སྡེས། ཟན་ཟོས་པ་ལས་དེ་སྤོང་བ་འདི་བཅས། འཇིགས་པ་
དང་བཅས་པའི་ནགས་མ་ཉུལ་བར་དེར་སྦྱིན་བདག་ཁྱིམ་པ་ལས་ཟས་བླངས་ཏེ་ཟོས་ན་
ནགས་མ་བརྟགས་པ་ལས་གྱུར་པའི་སོ་སོར་བཤགས་པར་འགྱུར་ཏེ། ཤེས་གཙོའོ། །
ནགས་མ་ཉུལ་བ་ཉིད་ལའོ། །ཞེས་གསུངས་པའི་(༢༣༩ན)ཕྱིར། སོར་བཤགས་བཤད་
ཟིན་ཏོ། ། 

ཉེས་བྱས་བཤད་པ། 
༈ སྡེ་ཚན་ལྔ་པ། ཉེས་བྱས་ལ་སྡེ་ཚན་དགུར་ཡོད་དེ། གོས་བགོ་བའི་སྡེ་ཚན། ཁྱིམ་
དུ་འགྲོ་བའི་སྡེ་ཚན། ཁྱིམ་ན་འདུག་པའི་སྡེ་ཚན། ཟས་བླངས་པའི་སྡེ་ཚན། ཟས་ཟ་བའི་
སྡེ་ཚན། ལྷུང་བཟེད་སྤྱད་པའི་སྡེ་ཚན། ཆོས་འཆད་པའི་སྡེ་ཚན། སྒྲུབ་པའི་སྡེ་ཚན། རྒྱུ་
བའི་སྡེ་ཚན་རྣམས་སུ་ཡོད་པའི་ཕྱིར། དང་པོ་ཡོད་དེ། སོ་ཐར་སྡོམ་ལས། ཤམ་ཐབས་
ལ་ནི་རྣམ་བདུན་དང་། །སྟོད་གཡོགས་ལ་ཡང་རྣམ་གསུམ་དང༌། །ཞེས་གསུངས་པའི་
བཅུ་ཡོད་པའི་ཕྱིར་ཏེ། ཤམ་ཐབས་ཧ་ཅང་པུས་མོ་ལས་ཡར་རྩེངས་པ་དང་། ཧ་ཅང་
ལོང་བུ་ལས་འཇོལ་བ་དང་། ཕྱོགས་གཅིག་གླང་པོའི་སྣ་ལྟར་བསྐྱང་བ་དང་། ལྟེ་འོག་ཏུ་
མགོ་ལྟེབ་པ་དང་། ལྟེ་འོག་ཏུ་སྦྲུལ་མགོ་ལྟར་གདེངས་པ་དང་། མ་མཐའ་མཉམ་པར་
འདུག་པར་མ་བགོས་པ་དང་། སྐ་རགས་ཀྱི་བར་བར་ནས་ནས་ཀྱི་ཐུམ་ལྟར་འདུག་པ་
སྟེ་ཤམ་ཐབས་བགོ་བའི་ཉེས་བྱས་བདུན་དང་། ཆོས་གོས་ཧ་ཅང་པུས་མོ་ལས་ཡར་
རྩེངས་པ་དང་། ཧ་ཅང་འཇོལ་བ་ལོང་བུ་ཁེབས་པ་དང་། ཟླུམ་པོར་མ་བགོ་བའི་ཉེས་པ་
རྣམས་ཡོད་པའི་ཕྱིར། ཟུར་དང་པོ་གྲུབ་སྟེ། རྩ་བར། ཤམ་ཐབས་ཅི་ནས་ཀྱང་ཟླུམ་པོར།
ནས། ཕྱིར་བྱུང་བ་མ་ཡིན་པར་རོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྩ་
བར། ཆོས་གོས་ཅི་ནས། ཀྱང་དང་པོ་གསུམ་ལྟར་འགྱུར་པ་དེ་ལྟར་བགོ་བར་བྱའོ། །
ཞེས་གསུངས་པའི་ཕྱིར།
རྩ་རྟགས་གཉིས་པ་ཡོད་དེ། སྡོམ་ལས། ཤིན་ཏུ་བསྡམས་ལ་སོགས་པ་ལྔ། མགོ་
གཡོག་ལ་སོགས་རྣམ་པ་ལྔ། མཆོད་ལ་སོགས་པ་རྣམ་པ་ལྔ། ལུས་ལ་སོགས་པ་རྣམ་པ་

ལྔ། ཞེས་གསུངས་པའི་ཉི་ཤུ་ཡོད་པའི་ཕྱིར་ཏེ། ཁྱིམ་དུ་འགྲོ་ཚེ་རྐང་ལག་དྲན་ཤེས་ཀྱིས་
མ་བསྡམས་པར་འཇུག་པ་དང་། བླ་གོས་མཐང་གོས་ལེགས་པར་མ་ཡིན་པ་དང་། ཅ་
ཅོའི་སྒྲ་མ་སྐྱུང་བ་དང་། མིག་གཡེང་བར་ལྟ་བ་དང་། གཉའ་ཤིང་གང་ཡན་ཆད་(༢༣༩བ)
ལ་བལྟ་ཞིང་ཕྱིན་པའི་ཉེས་པ་ལྔ་དང་། མགོ་རས་ཀྱིས་གཡོག་པ་དང་། ཆོས་གོས་
བརྫེས་ཏེ་འགྲོ་བ་དང། དེ་ཕྲག་པ་གཉིས་ཀར་གཟར་བ་དང་། ལག་གཉིས་མདུན་དུ་
གཏད་ནས་གཉའ་གོང་དུ་བསྣོལ་བ་དང་། ལྟག་པར་བསྣོལ་བ་ལ་ཉེས་བྱས་ཏེ་ལྔ་དང༌།
མཆོང་ཤིང་འགྲོ་བ་དང་། སྒྱིད་པ་བརྐྱང་བསྐུམ་བྱེད་ཅིང་འགྲོ་བ་དང་། ཙོག་པུས་འགྲོ་
བ་དང་། རྟིང་པ་བཏགས་ཏེ་བྲད་པས་འགྲོ་བ་དང་། གྲུ་མོ་གཉིས་སྙུང་མེར་བྱས་ནས་
འགྲོ་བའི་ཉེས་བྱས་ལྔ་དང་། ལུས་བསྐྱུར་ཞིང་འགྲོ་བ་དང་། ལག་པ་ཀྱོག་ཅིང་འགྲོ་བ
དང་། མགོ་བསྒྱུར་ཞིང་འགྲོ་བ་དང་། གཞན་དང་ཕྲག་པ་གཉིས་སྤྲད་ཅིང་འགྲོ་བ་དང་།
གཞན་དང་ལག་པ་སྦྲེལ་ཏེ་འགྲོ་བའི་ཉེས་བྱས་ལྔ་རྣམས་སུ་ཡོད་པའི་ཕྱིར་ཏེ། ཉེས་
བྱས་ཉི་ཤུ་པོ་དེ་སྤོང་བའི་ཁྲིམས་ཉི་ཤུ་ཡོད་པའི་ཕྱིར། དང་པོ་ལྔ་སྤོང་བའི་ཁྲིམས་ལྔ་ནི།
རྩ་བར། ཤིན་ཏུ་བསྡམས་ཤིང་ཁྱིམ་གཞན་དུ་འགྲོ་བར་བྱའོ། །ནས། གཉའ་ཤིང་གང་
ཙམ་བལྟ་ཞིང་དང་། ཞེས་སོ། །གཉིས་པ་ལྔ་སྤོང་བའི་ཚུལ་ཁྲིམས་ལྔ་ནི། རྩ་བར། མགོ་
མི་གཡོག་པའི་རྣམ་པས་སོ། །ནས། ལྟག་པར་མི་སྣོལ་བར་རོ། །ཞེས་སོ། །གསུམ་པ་ལྔ་
སྤོང་བའི་ཁྲིམས་ལྔ་ནི། རྩ་བར། མི་མཆོང་པར་རོ། །དཀུར་མི་བརྟེན་པར་རོ། །ཞེས་
སོ། །བཞི་པ་ལྔ་སྤོང་བའི་ཁྲིམས་ལྔ་ནི། རྩ་བར། ལུས་མི་བསྒྱུར་བར་རོ། །ནས། ལག་
པ་མི་སྦྲེལ་བར་རོ། །ཞེས་གསུངས་པའི་ཕྱིར། 
རྩ་བའི་རྟགས་གསུམ་པ་གྲུབ་སྟེ། སྡོམ་ལས། འདུག་པར་བྱ་བ་དགུ་དག་དང་།
ཞེས་གསུངས་པའི་དགུ་ཡོད་པའི་ཕྱིར་ཏེ། གཞན་གྱིས་མ་བསྒོས་པར་སྟན་ལ་འདུག་པ་

དང་། སྲོག་ཆགས་ཡོད་མེད་མ་བརྟགས་པར་འདུག་པ་དང་། ལུས་ཀྱི་ལྕིད་ཕབ་སྟེ་
འདུག་པ་དང་། རྐང་པའི་སྟེང་འདུག་པ་དང་། བརླའི་སྟེང་དུ་བརླ་བཞག་སྟེ་འདུག་པ་
དང༌། ལོང་བུའི་སྟེང་དུ་ལོང་བུ་བཞག་སྟེ་འདུག་པ་དང་། ཁྲི་སོགས་ཀྱི་འོག་ཏུ་རྐང་པ་
འགུགས་པ་དང་། བྱིན་པ་དང་རྐང་པ་བར་ཐག་རིང་བར་བྱས་ཏེ་(༢༤༠ན)འདུག་པ་དང༌།
འདོམས་སྣང་བར་འདུག་པའི་ཉེས་བྱས་རྣམས་ཡོད་པའི་ཕྱིར། དེ་སྤོང་བའི་འདུག་ཚུལ་
གྱི་ཁྲིམས་དགུ་ཡོད་པའི་ཕྱིར། རྩ་བར། དེར་མ་བསྒོ་བར་སྟན་ལ་འདུག་པར་མི་བྱའོ། །
ནས། འདོམས་མི་སྣང་བར་རོ། །ཞེས་གསུངས་པའི་ཕྱིར། 
རྩ་རྟགས་བཞི་པ་གྲུབ་སྟེ། སོ་ཐར་སྡོམ་ལས། བྱིན་ལེན་བྱ་བ་རྣམ་བརྒྱད་དོ། །
ཞེས་གསུངས་པའི་བརྒྱད་ཡོད་པའི་ཕྱིར། ཟས་ལེགས་པར་མ་བླངས་པ་དང་། མུ་དང་
ཁ་ད་ཚད་དུ་བླངས་པ་དང་། ཚོད་མ་ཟན་ཕྱེ་སོགས་མཉམ་པར་བླངས་པ་དང་། གྲལ་
མཐར་ཆགས་སུ་མིན་པར་བླངས་པ་དང་། ལྷུང་བཟེད་ལ་སེམས་མ་གཏད་པར་བླངས་
པ་དང༌། ཟས་མངོན་དུ་མ་མཐོང་བར་ལྷུང་བཟེད་བཟེད་པ་དང་། བྱན་ཕྱེ་སོགས་གཅིག་
གིས་གཅིག་དགབ་པ་དང་། ཟས་ཀྱི་སྟེང་དུ་ཟས་སྣོད་བཟུང་བའི་ཉེས་པ་བརྒྱད་དང་དེ་
སྤོང་བའི་ཁྲིམས་བརྒྱད་ཡོད་པའི་ཕྱིར། རྩ་བར། ལག་པ་འགྲམ་པར་བརྟེན་ཏེ་མི་
བྱའོ། །ནས། སྟེང་དུ་བཟུང་བར་མི་བྱའོ། །ཞེས་གསུངས་པའི་ཕྱིར། 
རྩ་རྟགས་ལྔ་པ་གྲུབ་སྟེ། སོ་ཐར་སྡོམ་ལས། ཟས་ལ་ལེགས་པར་བྱ་བ་དྲུག །ཙུག་
ཙུག་ལ་སོགས་རྣམ་པ་ལྔ། །འབྲུ་ནས་ཐ་དད་བྱེད་པ་ལྔ། །ལག་པ་ལྡག་པ་ལ་སོགས་ལྔ།
ཞེས་གསུངས་པ་ལྟར་ཉེར་གཅིག་ཡོད་པའི་ཕྱིར་ཏེ། ཟས་ལེགས་པར་མ་ཟོས་པ་དང་།
ཁམ་ཧ་ཅང་ཆེས་པ་དང་། ཧ་ཅང་ཆུང་བ་དང་། ཁམ་རན་པ་མིན་པར་ཟོས་པ་དང་། ཟས་
ཁ་གདངས་པ་དང་། ཁ་ཟས་ཀྱིས་གང་སྟེ་སྨྲ་བའི་ཉེས་པ་དྲུག་དང་། ཙུག་ཙུག་ཟེར་ཞིང་

ཟ་བ་དང་། ཅག་ཅག་ཟེར་ཞིང་ཟ་བ་དང་། ཧུ་ཧུ་ཟེར་ཞིང་ཟ་བ་དང་། ཕུ་ཕུ་ཟེར་ཞིང་ཟ་
བ༌དང་། ལྕེ་ཕྱུང་སྟེ་ཟ་བའི་ཉེས་པ་ལྔ་དང་། འབྲས་ཆན་སོགས་འབྲུ་རེ་རེ་ནས་ཟ་བ་
དང༌། ཟས་ལ་འཕྱ་སྨོད་བྱེད་ཅིང་ཟ་བ་དང་། མཁུར་བ་གཅིག་ནས་གཅིག་ཏུ་སྤོ་བ་དང་།
རྐན་ཏོག་པ་དང་། ཁ་འཕྲོ་བཅད་ནས་ཟ་བའི་ཉེས་པ་ལྔ་དང་། ལག་པ་ལྕེས་ལྡག་(༢༤་བ)
པ་དང་། ལྷུང་བཟེད་སོར་མོས་འབྱོག་པ་དང༌། ལག་པ་ཟས་ཀྱིས་གོས་པ་སྤྲུགས་པ་
དང་། ཟས་དང་བཅས་པའི་ལྷུང་བཟེད་བསྐྱམ་པ་དང་། ཟས་ལ་མཆོད་རྟེན་བྱས་ཏེ་
གཞོམ༌ནས༌ཟ་བའི་ཉེས་པ་ལྔ་སྟེ། ཉེར་གཅིག་ཡོད་པའི་ཕྱིར་ཏེ། དེ་སྤོང་བའི་ཁྲིམས་
ཡང་ཉེར་གཅིག་ཡོད་པའི་ཕྱིར། དང་པོ་དྲུག་སྤོང་བའི་ཁྲིམས་ནི། རྩ་བར། ལེགས་པར་
ཟས་ཟ་བར་བྱའོ། །ནས། སྨྲ་བར་མི་བྱའོ། །ཞེས་སོ། །གཉིས་པ་སྤོང་བ་ལྔ་ནི། རྩ་བར།
ཙུག་ཙུག་མི་བྱའོ། །ནས་མི་ཟའོ། །ཞེས་སོ། །གསུམ་པ་སྤོང་བའི་དེ་ནི། རྩ་བར། འབྲུ་
ནས་ཐ་དད་དུ་མི་བྱའོ། །ནས། ཁ་འཕྲོར་མི་བཅད་པར་རོ། །ཞེས་སོ། །བཞི་པ་སྤོང་བ་
ལྔ་ནི། རྩ་བར། ལག་པ་མི་བལྡག་གོ །ནས། མི་གཞོམ་མོ། །ཞེས་སོ། །
རྩ་རྟགས་དྲུག་པ་དྲུག་སྟེ། སྡོམ་ལས། འཕྱ་བ་ལ་སོགས་རྣམ་པ་བཞི། །ལྷུང་བཟེད་
ལ་ཡང་རྣམ་པ་བཅུ། །ཞེས་གསུངས་པ་ལྟར་ཡོད་པའི་ཕྱིར་ཏེ། གཞན་གྱིས་ལྷུང་བཟེད་
ལ་འཕྱས་གདགས་པའི་ཕྱིར་ལྟ་བ་དང་། ལག་པ་ཟས་ཀྱིས་འབགས་པས་ཆུ་སྣོད་བཟུང་
བ་དང་། དགེ་སློང་ལ་ཟས་དང་འབགས་པའི་ཆུ་གཏོར་བ་དང་། ཁྱིམ་དུ་དེ་ལ་མ་དྲིས་
པར་ཟས་དང་འབགས་པའི་ཆུ་དབོ་བ་བཞི་དང་། ལྷུང་བཟེད་དུ་ཟས་ཀྱི་ལྷག་མ་བླུག་པ་
དང་། འོག་གཞི་མེད་པ་དང་། གད་ཁ་དང་། གཡང་ས་དང༌། དཀན་གཟར་པོ་རྣམས་སུ་
ལྷུང་བཟེད་བཞག་པ་བཞི་དང་། འགྲེང་བ་དང་། གད་ཁ་དང་། གཡང་ས་དང་། དཀན་
གཟར་ཞིང་ལྷུང་བཟེད་དཀྲུ་བ་བཞི་དང་། འབབ་ཆུའི་རྒྱུན་ལས་བཟློག་སྟེ་བཅུ་བ་དང་

བཅུ་བཞི་ཡོད་པའི་ཕྱིར་ཏེ། ། དེ་སྤོང་བའི་ཁྲིམས་ཡང་བཅུ་བཞིར་ཡོད་པའི་ཕྱིར། ·རྩ་
བར། དྲུང་ན་འདུག་པའི། ནས། ཆུ་མི་བཅུ་བར་རོ། །ཞེས་གསུངས་པའི་ཕྱིར། \72)
རྩ་རྟགས་བདུན་པ་གྲུབ་སྟེ། སྡོམ་ལས། འགྲེང་བར་བྱེད་ལ་སོགས་པ་ལྔ། །མགོ་
གསོག་ལ་སོགས་རྣམ་པ་ལྔ། །དོ་ཀེར་ཅན་ལ་སོགས་པ་ལྔ། །གླང་ཆེན་ལ་སོགས་ཞོན་
པ་ལྔ། །ལག་ན་དབྱུག་པ་ལ་སོགས་དྲུག །ཞེས་གསུངས་པའི་ཉེར་དྲུག་ཡོད་པའི་ཕྱིར།
ཉན་པ་འདུག་པ་ལ་འགྲེང་བས་སྟོན་པ་དང༌། ཉལ་བ་(༢༤༡ན)ལ་འདུག་པས་སྟོན་པ་
དང་། སྟན་མཐོན་པོ་ལ་འདུག་པར་དམའ་བས་སྟོན་པ་དང་། སྟན་བཟང་པོར་འདུག་པ་
ལ་ངན་པར་འདུག་པས་སྟོན་པ་དང་། མདུན་དུ་འགྲོ་བ་ལ་རྒྱབ་ནས་སྟོན་པ་དང་། ལམ་
ནས་འགྲོ་བ་ལམ་གྱི་འགྲམ་ནས་ཆོས་འཆད་པའི་ཉེས་པ་ལྔ་དང༌། ཉན་པ་པོ་མགོ་
གཡོག་པ་དང་། བརྫེས་པ་དང༌། གཟར་བ་དང་། གཉའ་གོང་དུ་བསྣོལ་བ་དང་། ལྟག་
པར༌བསྣོལ༌བ༌སྟེ༌ལྔ༌ལ༌ཆོས༌བཤད་པའི་ཉེས་པ་ལྔ་དང་། མགོ་དོ་ཀེར་ཅན་དང་། ཞ་
གྱོན་པ་དང་། · ཅོད་པཎ་ཅན་དང་། ཕྲེང་བ་ཅན་དང་། རས་ལ་སོགས་པས་དཀྲིས་པ་ལྔ་
ལ་བཤད་པའི་ཉེས་བྱས་ལྔ་དང་། གླང་པོ་ཆེ་ཞོན་པ་དང་། རྟ་ཞོན་པ་དང་། ཁྱོགས་ལ་
འདུག་པ་དང་། ཞོན་པའི་སྟེང་ན་འདུག་པ་དང་། ལྷམ་གྱོན་པ་ལྔ་ལ་བཤད་པའི་དེ་ལྔ་
དང་། ལག་ན་གདུགས་དང་འཁར་བ་དང། མཚོན་དང་། རལ་གྲི་དང་དགྲ་ཆ་ཐོགས་པ་
ལྔ་དང༌། གོ་ཆ་གྱོན་པ་དང་དྲུག་ལ་བཤད་པའི་ཉེས་བྱས་དྲུག་སྟེ་ཉེར་དྲུག་ཡོད་པའི་
ཕྱིར་ཏེ། དེ་སྤོང་བའི་ཁྲིམས་ཡང་ཉེར་དྲུག་ཡོད་པའི་ཕྱིར། རྩ་བར། དེ་དག་ལས་མིན་
པ་ལ། ཞེས་པ་ནས། གོ་ཆ་གྱོན་པ་ལ་མི་བཤད་པར་བྱའོ། །ཞེས་གསུངས་པའི་ཕྱིར།
རྩ་རྟགས་བརྒྱད་པ་གྲུབ་སྟེ། སྡོམ་ལས། ན་བ་རྣམ་པ་བཞི་རྣམས་སོ། །ཞེས་
གསུངས་པ་ལྟར་བཞི་ཡོད་པའི་ཕྱིར་ཏེ། མིན་པར་འགྲེངས་ཏེ་གཤང་གཅི་བྱེད་པའི་

ཉེས་པ་དང་། ཐམས་ཅད་ཆུས་གང་བ་མ་ཡིན་པར་མིན་བར་ཆུའི་ནང་དུ་གཤང་གཅི་
བྱེད་པའི་ཉེས་པ་དང་། མིན་པར་རྩ་སྔོན་པོ་ལ་གཤང་གཅི་བྱེད་པའི་ཉེས་པ་དང་། མིན་
པར་གཤང་གཅི་དང་། མཆིལ་མ་དང་། སྣབས་དང་། སྐྱུགས་པ་དང་། རླུགས་པ་རྣམས་
ཆུ་དང་རྩྭ་སྔོན་པོར་དོར་བའི་ཉེས་པ་དང་བཞི་ཡོད་པའི་ཕྱིར་ཏེ། དེ་བཞི་སྤོང་བའི་
ཁྲིམས་ཡང་བཞི་ཡོད་པའི་ཕྱིར་ཏེ། རྩ་བར། འགྲེང་སྟེ། ནས། མི་དོར་རོ། །ཞེས་
གསུངས་པའི་ཕྱིར།
རྩ་རྟགས་དགུ་པ་གྲུབ་སྟེ། གནོད་པ་བྱུང་བ་མ་(༢༤༡བ)གཏོགས་པར་ཤིང་ལ་མི་
གང་ཙམ་ལས་མཐོ་བར་འཛེགས་པའི་ཉེས་བྱས་གཅིག་དང་། དེ་སྤོང་བའི་ཁྲིམས་དེ་
ལྟར་མི་འཛེག་པ་ལ་བསླབ་པ་རྣམས་ཡོད་པའི་ཕྱིར། རྩ་བར། ཤིང་ལ་མི་གང་ཙམ་ལས་
མཐོ་བར་མི་འཛེག་པར་རོ། །བསླབ་པ་རྣམས་སོ། །ཞེས་གསུངས་པའི་ཕྱིར།
༈ སྨྲས་པ། སངས་རྒྱས་ཀུན་གྱི་གདུལ་བྱ་འདུལ་བའི་ཐབས་ཆེན་པོ། །ཡོན་ཏན་
ཀུན་གྱི་གཞི་རྟེན་ཐར་པའི་ལམ་སྟེགས་ཆེ། །བསྟན་དང་སྟོན་པ་གཉིས་ཡིན་སྟོན་པའི་
ཕྱག་གི་ཡུལ། །བསྟན་པ་རྒྱས་མཛད་གསང་མཛོད་འདུལ་བར་གུས་ཕྱག་འཚལ། །ཐེག་
པ་གོང་འོག་སྡེ་སྣོད་གསུམ་ཆར་དང་། །རྒྱུད་སྡེ་དུ་མར་ཚུལ་ཁྲིམས་འཆལ་བ་ལ། །
དངོས་གྲུབ་ལྟ་ཞོག་བདེ་འགྲོ་མེད་གསུངས་པ། །སྟོན་པ་འཕགས་གསུམ་པཎ་གྲུབ་ཀུན་
གྱི་ལུགས། །སྔོན་དུས་གངས་ཅན་ཆོས་རྒྱལ་བློན་འབངས་བཅས། །ལོ་པཎ་དུ་མས་
དཀའ་བས་སྤྱན་དྲངས་སྲོལ། །གླང་དར་གྱིས་བསྣུབས་ལོག་སྨོན་འཕྲོ་ལུས་པའི། །མདོ་
སྔགས་ལོག་ཆོས་ཇོ་བོ་ཆེན་པོས་བསལ། །དེ་རྗེས་སྔོན་དུས་ཐུབ་བསྟན་མ་ལུས་པ། །
འཛིན་སྐྱོང་སྤེལ་བའི་མཐུ་གྲུབ་ཙོང་ཁ་པ། །བསླབ་གསུམ་མདོ་རྒྱུད་ཐམས་ཅད་སྟན་
གཅིག་ཏུ། །ཐོས་བསམ་བསྒོམ་པས་ས་གསུམ་ཁྱབ་པར་མཛད། །སྙན་པའི་བ་དན་རྒྱལ་

རྣམས་མདུན་སར་བཙུགས། །ཕན་བདེའི་གང་ག་དྲེགས་པའི་རླབས་བཅས་གཡོ། །
རྒྱལ་སྲས་རིན་ཆེན་འབྱུང་གནས་རྒྱ་མཚོར་བསྒྲུབ། །ལྷ་མིའི་འཆི་མེད་དགའ་སྟོན་སྤྱོད་
འདིའོ། །དེ་སྲས་རྣམས་དང་འདུལ་འཛིན་མཁན་བརྒྱུད་གཙུག་གི་རྒྱན། །རྒྱལ་བ་ཡབ་
སྲས་སློབ་མ་ཡང་སློབ་ཉིང་སློབ་སོགས། །བདག་གི་ཡོངས་འཛིན་ཀུན་མཁྱེན་མདོ་རྒྱུད་
མཐར་སོན་པའི། །བཤེས་གཉེན་ཚོགས་རྣམས་ཐུབ་པའི་ཞལ་སྐྱིན་ཟླ་མེད་རྨད། །དེ་
ལྟར་ཐུབ་པའི་ལུགས་བཟང་གསལ་བྱས་པས། །ལུས་ཅན་མ་ལུས་ཐུབ་པའི་དབང་པོ་
བཞིན། །ས་ལམ་ཀུན་བགྲོད་འགྲོ་བའི་ལམ་བཟང་མིག །འདུལ་བའི་བཤད་སྒྲུབ་
(༢༤༢ན)ཐུབ་བསྟན་རྒྱས་གྱུར་ཅིག །ཅེས་པའང་བར་སྐབས་ཀྱི་ཚིགས་སུ་བཅད་པའོ། །
༈ ༈ དགེ་སློང་གི་རྣམ་པར་འབྱེད་པའི་ཊིཀྐ་དང་། ཉིད་ཀྱི་རྣམ་བཤད་དང་། བམ་པོ་
ལྔ་བཅུ་པ་གསུམ་ནི་རྗེ་བཙུན་ཙོང་ཁ་པ་ཡབ་སྲས་ཐམས་ཅད་ཀྱིས་ཚད་མར་མཛད་པ་
ལྟར་དུ་ཐམས་ཅད་མཁྱེན་པ་དགེ་འདུན་གྲུབ་ཀྱི་ཊིཀ་ཆེན་རིན་ཆེན་ཕྲེང་བ། གླེང་འབུམ་
ཆེན་མོ་གཞིར་བཞག་སྟེ་ལུང་སྡེ་བཞི་ཆ་ལག་དང་བཅས་པའི་དོན་འདྲིལ་བར་དཔལ་
ལྡན་འབྲས་སྤུངས་ཆོས་ཀྱི་སྡེ་ཆེན་པོར་འདུག་དུས་ལེགས་པར་བཀོད་པ་འདིས་བསྟན་
པ་རིན་པོ་ཆེ་ཕྱོགས་དུས་ཐམས་ཅད་རྒྱས་པར་གྱུར་ཅིག་གུ །། 

༄༅༅། །ཀུན་མཁྱེན་འཇམ་དབྱངས་བཞད་པའི་འདུལ་བའི་
སྤྱི་དོན་བཞུགས་སོ། །
(སྟོད་ཆ།)
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས། །
སྤྱི་ལོ་༢༠༠༩ཟླ་བ་༤ ཚེས་༢་ཝ༠བོད་རབ་བྱུང་བཅུ་བདུན་པའི་ས་གླང་
བོད་ཟླ་༣པའི་ཚེས་༡༥དུས་ཚེས་བཟང་པོར།
༄༅། །སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་》གི་
དཔེ་རྙིང་བསྡུ་སྒྲིག་དང་ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ་གཙོ་བོ། བློ་བཟང་ལྷུན་གྲུབ། དབང་གྲགས། ཚེ་རིང༌།
བསྡུ་སྒྲིག་འགན་འཛིན་པ་གཞོན་པ། བློ་བཟང་སྟོབས་བཅུ། ཕུར་བུ་ཆོས་འཕེལ།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། གྲགས་པ་ཀུན་ལྡན། ཚེ་བརྟན་རྡོ་རྗེ།
བློ་བཟང་འཕགས་མཆོག །སྙན་གྲགས། བློ་བཟང་འཇིགས་མེད། ཚེ་རིང་མ།
བྱམས་པ་བརྩོན་འགྲུས། སྤེན་པ། རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད།
ལྷག་པ་སྒྲོལ་མ། བསོད་ནམས་དབྱངས་ཅན།
དེབ་འདིའི་ཞུ་དག་དང་དཀར་ཆག་སྒྲིག་མཁན། རྒྱལ་མཚན་བྱམས་པ། བློ་བཟང་འཕགས་མཆོག །
གློག་འཕྲུལ་ཡིག་བཏགས་པ། ལྷག་པ་སྒྲོལ་མ། སྤེན་པ།

གངས་ཅན་ཁྱད་ནོར་དཔེ་ཚོགས།
པོད་ཕྲེང་བརྒྱ་དང་ལྔ་བཅུ་ང་བརྒྱད།
